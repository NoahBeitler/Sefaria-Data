Index Title,Jerusalem Talmud Chagigah,
Version Title,"The Jerusalem Talmud, edition by Heinrich W. Guggenheimer. Berlin, De Gruyter, 1999-2015",
Language,he,
Version Source,https://www.nli.org.il/he/books/NNL_ALEPH001901012/NLI,
Version Notes,,
Jerusalem Talmud Chagigah 1:1:1,"<strong><big>משנה:</big></strong> <i data-overlay=""Vilna Pages"" data-value=""1a""></i>הַכֹּל חַייָבִין בָּֽרְייָה חוּץ מֵחֵרֵשׁ שׁוֹטֶה וְקָטָן וְטוּמְטוּם וְאַנְדְּרוֹגִינוֹס נָשִׁים וַעֲבָדִים שֶׁאֵינָן מְשׁוחְרָרִים הַחִיגֵּר וְהַסּוּמֶא וְהַחוֹלֶה וְהַקָּטָן וְכָל־מִי שֶׁאֵינוֹ יָכוֹל לַעֲלוֹת בְּרַגְלָיו. אֵיזֶהוּ קָטָן כֹּל שֶׁאֵינוֹ יָכוֹל לִרְכּוֹב עַל כְּתֵפוֹ שֶׁל אָבִיו וְלַעֲלוֹת מִירוּשָׁלַיִם לְהַר הַבַּיִת דִּבְרֵי בֵּית שַׁמַּאי. וּבֵית הִלֵּל אוֹמֵר כֹּל שֶׁאֵינוֹ יָכוֹל לֶאֱחוֹז בְּיָדוֹ שֶׁל אָבִיו וְלַעֲלוֹת מִירוּשָׁלַיִם לְהַר הַבַּיִת שֶׁנֶּאֱמַר שָׁלשׁ רְגָלִים׃","<big><strong>משנה</strong></big><br>משנה זו דנה במצוות הבאת עולת ראייה ברגל ומפרטת את הפטורים ממצווה זו.<br><b>הכל חייבין בראייה</b> – בהבאת קורבן עולת ראייה כשבאים להיראות במקדש בשלושה רגלים בשנה<b>, חוץ מחרש</b> (שאינו שומע)<b>, שוטה</b> (שאינו שפוי בדעתו)<b>, וקטן, וטומטום</b> (שאיברי המין שלו מכוסים קרום וקשה להבחין אם הוא זכר או נקבה)<b>, ואנדרוגינס</b> (שיש לו איברי מין של זכר ונקבה. מקור המילה ביוונית)<b>, נשים, ועבדים</b> – עבדים גויים שמלו וטבלו לשם עבדות, <b>שאינן משוחררין</b> – שדינם לעניין מצוות כנשים<b>, החיגר</b> (צולע ברגלו)<b>, והסומא</b> (עיוור)<b>, והחולה, והזקן, וכל שאינו יכול לעלות ברגליו</b> – מירושלים להר הבית (המילים האחרונות הן פירוש לחלק האחרון של הרשימה, מ'החיגר' ועד 'הזקן')<b>.</b><br><br><small>הסופר במסירה שלפנינו כתב בטעות בסופה של המשנה 'והקטן' במקום 'והזקן'. בשני כתבי יד של המשנה: 'והזקן כל שאינו יכול לעלות ברגליו', ונוסף בגיליון של כתב יד אחד אחרי 'והזקן' 'והקטן ו-'. ובכתב יד שלישי ובקטע גניזה של המשנה: 'והזקן ושאינו יכול לעלות ברגליו'.<br><br>אין מקום כאן (בסופה של המשנה) ל'והקטן', אחר שהוא נזכר כבר בראשה של המשנה בכל עדי הנוסח, ואף הירושלמי מברר עניינו לפי סדר זה לאחר 'שוטה' ולפני 'טומטום'. והואיל ואנו רואים טעות שבכתב יד זה (פארמה של המשנה) היא בגיליון ובכתב יד זה (ליידן של הירושלמי) בפנים, נראה שסופר כתב יד ליידן העתיק מכתב יד פארמה. אין לדעת מה גרם לסופר כתב יד ליידן להשמיט 'והזקן', אולי תשומת ליבו לגיליון (""מסורות ונוסחאות בתלמוד"", עמודים 25-26).<br><br>אפשר שהסופר במסירה שלפנינו כתב 'והקטן וכל שאינו יכול' על פי הלשון הדומה שלהלן 'אי זהו קטן כל שאינו יכול'.</small><br><br><b>אי זהו קטן</b> – שמוזכר בראש המשנה, שהוא פטור מן הראייה<b>? כל שאינו יכול לרכוב על כתיפו של אביו ולעלות מירושלם להר הבית; דברי בית שמי</b> (בני בית המדרש שיסד שמאי, מחכמי הזוגות)<b>. ובית הלל</b> (בני בית המדרש שיסד הלל, מחכמי הזוגות) <b>אומרים: כל שאינו יכול לאחוז בידו של אביו</b> – גיל מבוגר יותר מאשר 'לרכוב על כתיפו של אביו', <b>ולעלות מירושלם להר הבית, שנאמר: ""שָׁלֹשׁ רְגָלִים</b> תָּחֹג לִי בַּשָּׁנָה<b>""</b> (שמות כג,יד) – המילה ""רגלים"" נדרשת בעניין 'רגל' ממש, אבר מאברי הגוף, ללמד שאינו חייב בראייה אלא מי שיכול לעלות ברגליו, וקטן שאינו יכול לעלות ברגליו אינו חייב<b>.</b>"
Jerusalem Talmud Chagigah 1:1:2,"<strong><big>הלכה:</big></strong> <i data-overlay=""Venice Columns"" data-value=""75d""></i>הַכֹּל חַייָבִין בָּֽרְאִייָה כול׳. מַתְנִיתָה בִרְאִײַת קָרְבָּן. אֲבָל בִּרְאִײַת פָּנִים אֲפִילוּ קָטָן חַייָב. מִן הָדָא הַקְהֵ֣ל אֶת־הָעָ֗ם הָֽאֲנָשִׁ֤ים וְהַנָּשִׁים֙ וְהַטַּ֔ף. וְאֵין קָטָן גָּדוֹל מִטַּף.","<big><strong>תלמוד</strong></big><br>במשנה שנינו: <b>""הכל חייבין בראייה</b> חוץ מקטן<b>"".</b><br>מציעים פרשנות מצמצמת למשנה: <b>מתניתא</b> – המשנה (שאמרה שהכול חייבים בראייה חוץ מקטן שאינו יכול לעלות ברגליו מירושלים להר הבית), <b>- בראיית קרבן</b> – (עוסקת) בחובה המוטלת על כל אחד להביא קורבן עולת ראייה בעלותו לרגל לירושלים, ורק לעניין חובה זו המשנה קובעת שקטן שאינו יכול לעלות ברגליו פטור מהבאת קורבן<b>, אבל בראיית פנים</b> – בחובת המוטלת על כל אחד להיראות אל פני ה' במקדש, <b>- אפילו קטן חייב</b> – חובה זו חלה אף על קטן שאינו יכול לעלות ברגליו (הכוונה שהאב חייב להעלות את בנו הקטן שאינו יכול שאינו יכול לעלות ברגליו, אבל הקטן עצמו איננו בר חיוב. - אבל קטן שיכול לרכוב על כתיפו של אביו או שיכול לאחוז בידו של אביו ולעלות מירושלים להר הבית חייב אף בראיית קורבן, ואביו מביא עליו קורבן)<b>.</b><br>ומציעים מקור לקביעה האמורה לפני כן: <b>מן הדא:</b> – מזאת (מהפסוק הזה. - 'מן הדא' תחת 'מן הדין', באשגרת מונח (""אוצר לשונות ירושלמיים"")): כתוב במצוות 'הקהל': <b>""</b>בְּבוֹא כָל יִשְׂרָאֵל לֵרָאוֹת אֶת פְּנֵי ה' אֱלֹהֶיךָ בַּמָּקוֹם אֲשֶׁר יִבְחָר, תִּקְרָא אֶת הַתּוֹרָה הַזֹּאת נֶגֶד כָּל יִשְׂרָאֵל בְּאָזְנֵיהֶם, <b>הַקְהֵל אֶת הָעָם</b>, <b>הָאֲנָשִׁים וְהַנָּשִׁים וְהַטַּף""</b> (דברים לא,יא-יב) – משה ציווה את הכוהנים ואת הזקנים לכנס את כל העם ולקרוא את התורה לפניהם בחג הסוכות של שנת השמיטה, בשעה שהכול באים ליראות אל פני ה' במקדש. הרי שבחג הכול מצווים לבוא ולהיראות אל פני ה' וגם הטף<b>, ואֵין קטן גדול מטף?!</b> (בתמיהה) – וכי אין קטן (שאינו יכול לרכוב על כתיפו של אביו או שאינו יכול לאחוז בידו של אביו ולעלות מירושלים להר הבית) גדול מטף (ילדים קטנים ביותר)?! וכיוון שאף הטף חייב בראיית פנים בחג (""כל ישראל"" = ""האנשים והנשים והטף""), כל שכן שהקטן שהוא גדול מהטף חייב בראיית פנים, ואין הקטן פטור אלא מראיית קורבן (החילוק בין ראיית פנים ובין ראיית קורבן אינו אלא לעניין קטן שלמדים את דינו מן הכתוב המפורש במצוות 'הקהל' (""הטף""), אבל לעניין שאר הפטורים שנמנו במשנה אין חילוק בין ראיית פנים ובין ראיית קורבן. ברם אפשר שהחילוק הזה הוא אף לעניין נשים שנזכרות בכתוב במצוות 'הקהל'. - התורה תלתה את מצוות 'הקהל' במצוות הראייה, ולכן למדים ממצוות 'הקהל' למצוות הראייה)."
Jerusalem Talmud Chagigah 1:1:3,"דְּתַנֵּי. מַעֲשֶׂה בְרִבִּי יוֹחָנַן בֶּן בְּרוֹקָה וְרִבִּי אֶלְעָזָר חַסְמָא שֶׁהָיוּ מְהַלְּכִין מִיַּבְנֶה לְלוֹד וְהִקְבִּילוּ רִבִּי יְהוֹשֻׁעַ בִּבְקִיעִין. אָמַר לָהֶן. מַה חִידּוּשׁ הָיָה לָכֶם בְּבֵית הַמִּדִרָשׁ הַיּוֹם. אָֽמְרוּ לוֹ. הַכֹּל תַּלְמִידֶיךָ וּמֵימֶיךָ אָנוּ שׁוֹתִין. אָמַר לָהֶן. אַף עַל פִּי כֵן אֵי אֶיפְשַׁר לְבֵית הַמִּדְרַשׁ שֶׁלֹּא יְהֵא בוֹ דָבָר חָדָשׁ בְּכָל־יוֹם. <i data-overlay=""Vilna Pages"" data-value=""1b""></i>מִי שָׁבַת שָׁם. אָֽמְרוּ לוֹ. רִבִּי לָֽעְזָר בֶּן עֲזַרְיָה. מֶה הָֽיתָה פַרְשָׁתוֹ. הַקְהֵ֣ל אֶת־הָעָ֗ם הָֽאֲנָשִׁ֤ים וְהַנָּשִׁים֙ וְהַטַּ֔ף. פַּתַח בָּהּ אָמַר. הוֹאִיל וְהָאֲנָשִׁים בָּאִים לִלמֹד וְהַנָּשִׁם לְשְׁמוֹעַ. הַטָּף לָמָּה בָא. אֶלָּא כְדֵי לִיתֵּן שָׂכָר לִמְבִיאֵיהֶן. אָמַר לָהֶן. אֵין הַדּוֹר יָתוֹם שֶׁרִבִּי לָֽעְזָר בֶּן עֲזַרְיָה בְתוֹכוֹ.","ומציעים מקור תנאי המסייע לאמור לפני כן: <b>דתני:</b> – ששונה (התנא): <b>מעשה ברבי יוחנן בן ברוקה ורבי אלעזר חסמא</b> (תנאים בדור השלישי) <b>שהיו מהלכין מיבנה ללוד והקבילו</b> את פני <b>רבי יהושע</b> (בן חנניה, מגדולי התנאים בדור השני) <b>בבקיעין</b> (יישוב בארץ יהודה במישור החוף, בין לוד ליבנה) – באו לפניו<b>. אמר להן: מה חידוש היה לכם בבית המדרש היום? אמרו לו: הכל תלמידיך ומימיך אנו שותים</b> – כולנו תלמידיך ותורתנו קיבלנו ממך, וכל מה שאמרו בבית המדרש תורתך היא, וכיצד אפשר לומר לך דבר שלא שמעת?<b>. אמר להן: אף על פי כן, אי איפשר לבית המדרש שלא יהא בו דבר חדש בכל יום. מי שבת שם?</b> – מי החכם ששהה בשבת ביבנה ודרש בבית המדרש? (התקיימה תורנות של החכמים שדרשו בשבתות בבית המדרש של החכמים לפני תלמידיהם) <b>אמרו לו: רבי לעזר בן עזריה</b> (תנא בדור השלישי)<b>.</b> אמר להן: <b>מה היתה פרשתו</b> – שדרש בה<b>?</b> אמרו לו: <b>""הַקְהֵל אֶת הָעָם</b>, <b>הָאֲנָשִׁים וְהַנָּשִׁים וְהַטַּף</b>... לְמַעַן יִשְׁמְעוּ וּלְמַעַן יִלְמְדוּ וְיָרְאוּ אֶת ה' אֱלֹהֵיכֶם וְשָׁמְרוּ לַעֲשׂוֹת אֶת כָּל דִּבְרֵי הַתּוֹרָה הַזֹּאת<b>""</b> (דברים לא,יב)<b>. פתח בה</b> – רבי לעזר בן עזריה, ו<b>אמר:</b> (במקבילה בסוטה (במקום שלוש המילים האחרונות): (אמר להן:) 'ומה אמר בה?' (אמרו לו:)) <b>הואיל והאנשים</b> – שחייבים בתלמוד תורה, <b>באין ללמ</b>ו<b>ד</b> – וזהו שנאמר: ""וּלְמַעַן יִלְמְדוּ"", <b>והנשים</b> – שפטורות מתלמוד תורה, באות <b>לשמוע</b> – כדי שיידעו לקיים את המצוות, וזהו שנאמר: ""לְמַעַן יִשְׁמְעוּ"" (נראה שבמעמד 'הקהל' היו מסבירים ומפרשים לעם את דברי התורה שנקראו, ונוסף לתורה שנקראה היו מוסיפים גם דברי תורה שבעל פה, כמו שהיה במעמד הקריאה בתורה בימי עזרא כמסופר בנחמיה פרק ח. כך היו מלמדים את האנשים ומשמיעים לנשים שהיו באים למעמד 'הקהל'. יש להביא ראיה לכך מדברי רבי יהודה בתוספתא סוטה ז,יז בעניין מעמד 'הקהל', שהמלך היה גם דורש את הפרשות (=ההלכות) הנדרשות מדברי התורה שקרא)<b>, הטף למה בא?</b> – שהרי הטף אינו מסוגל לא ללמוד ולא לשמוע, <b>אלא כדי ליתן שכר למביאיהן</b> – הקב""ה ציווה על הבאת הטף כי רצה שהאנשים והנשים המביאים את הטף עימם יקבלו שכר על כך. - הרי שהטף הם קטנים ביותר שאינם יכולים להפיק שום תועלת מנוכחותם במעמד 'הקהל', ולכן יש להוכיח מכאן את הקביעה שהקטן של המשנה גדול מהטף שב'הקהל' (מה שנאמר שם: ""וּבְנֵיהֶם אֲשֶׁר לֹא יָדְעוּ (את דברי התורה) יִשְׁמְעוּ וְלָמְדוּ לְיִרְאָה אֶת ה' אֱלֹהֵיכֶם"" (דברים לא,יג) מדבר בקטנים שהם גדולים יותר מהטף ומסוגלים ללמוד ולשמוע)<b>. אמר להן</b> – רבי יהושע לרבי יוחנן בן ברוקה ולרבי אלעזר חסמא<b>: אין הדור יתום</b> – אינו נחשב יתום, בלא חכם<b>,</b> מפני <b>שרבי לעזר בן עזריה</b> (צריך להוסיף כמו במקבילה בסוטה: '<b>שרוי</b>' - שוכן) <b>בתוכו.</b><br><br><small>יש הבדל בין שיטת הירושלמי לשיטת הבבלי. לפי הבבלי ד,א, הברייתא שמרבה קטן מן ""כל זכורך"" מדברת בקטן שהגיע לחינוך שהוא חייב בראייה מדרבנן, והמקרא אינו אלא אסמכתא, והמשנה מתכוונת אף היא לחינוך קטן בזמן שיכול לעלות ברגליו להר הבית. מסתימת לשון הבבלי משמע גם כן, שלשון ראייה במשנתנו כלולות בה ראיית העזרה והבאת הקורבן, עיין בתוספות (ב,א).<br>אבל שיטת הירושלמי כך היא: המשנה מדברת בראיית קורבן, אבל בראיית פנים בעזרה אפילו נשים וקטנים חייבים, מפני שכך הוא מפרש את המקרא בפרשת 'הקהל' (ולא שלומדים 'ראייה' 'ראייה' מ'הקהל', כמו שהוא בבבלי). אבל גם בראיית קורבן, קטן שיכול לעלות ברגליו להר הבית חייב מן התורה בקורבן, משום שמרבים אותו מן ""כל זכורך"", ואם אינו יכול לעלות הרי הוא פטור, משום שנאמר ""רגלים"", כדברי רבי יוחנן בשם רבי ינאי (""ששה סדרי משנה"", סדר מועד, השלמות והוספות, עמוד 509).</small>"
Jerusalem Talmud Chagigah 1:1:4,אַתָיָא דְרִבִּי לָֽעְזָר בֶּן עֲזַרְיָה דְּלָא כְּבֶן עַזַּאי. דְּתַנִּינָן תַּמָּן. מִכָּאן אוֹמֵר בֶּן עַזַּאי. חַייָב אָדָם לְלַמֵּד אֶת בִּתּוֹ תּוֹרָה שֶׁאִם תִּשְׁתֶּה תֵּדַע שֶׁהַזְּכוּת תּוֹלָה לָהּ.,"ומצביעים על הבדל בין דעות תנאים: <b>אתיא דרבי לעזר בן עזריה דלא כבן עזאי</b> (שמעון בן עזאי, תנא בדור השלישי) – באה (הולכת שיטתו) של רבי לעזר בן עזריה שלא כ(שיטתו של) בן עזאי (רבי לעזר בן עזריה, שאמר שהנשים באות לשמוע ולא ללמוד, אינו מסכים לדעתו של בן עזאי, המובאת בהמשך)<b>,</b> ומציעים מראה מקום לדברי חכם שנזכר לפני כן (בן עזאי): <b>דתנינן תמן:</b> – ששנינו שם (משנה סוטה ג,ד): <b>מיכן</b> (מכאן) <b>אמר בן עזאי: חייב אדם ללמד את בתו תורה, שאם תשתה</b> – את מי הסוטה ולא יבדקוה המים, אף על פי שנטמאה בזנות עם איש אחר, <b>תדע שהזכות תולה לה</b> – ולא תוציא לעז על המים שאין בהם ממש, שכן תלמד שדרשו חכמים בפרשת סוטה, שאם יש זכות לסוטה שנטמאה, זכות זו תולה לה את עונשה, שהוא תלוי ועומד, ואין נפרעים ממנה אלא לאחר זמן. - הרי שלדעת בן עזאי נשים חייבות בתלמוד תורה (הנימוק של בן עזאי שתדע שהזכות תולה לה, הוא רק דוגמה לכך שנשים חייבות ללמוד כדי שיידעו דברים שיש צורך וחשיבות בידיעתם)<b>.</b><br><br><small>לקטע האחרון כאן מקבילה בירושלמי סוטה ג,ד: ""ובן עזאי דלא כרבי לעזר בן עזריה (נזכר בהמשך), דתני: מעשה ברבי יוחנן בן ברוקה ורבי אלעזר חסמא..."".<br><br>במקבילה בסוטה בלי 'אתיא'. סדר התנאים שונה בשתי הסוגיות. אפשר שהגרסה בלי 'אתיא' מקורית יותר. אפשרות זו מסתברת לאור נדירותו של הסגנון שבחגיגה, וכן לאור העובדה שעיקר תפקידו של 'אתיא' הוא להצביע על דמיון ולא על הבדל. לחלופין, אפשר שהגרסה בלי 'אתיא' היא שיבוש, שמקורה בהשמטה של המונח, ושמא שתי הגרסאות שקולות ערך (""הטרמינולוגיה של הירושלמי"", עמוד 107, הערה 576).<br><br>ב<b>תוספתא סוטה</b> ז,ט שנו: מעשה ברבי יוחנן בן ברוקה ורבי לעזר חסמא שבאו מיבנה ללוד והקבילו פני רבי יהושע בפקיעין. אמר להם רבי יהושע: מה חידוש היה בבית המדרש היום? אמרו לו: תלמידיך אנו ומימיך אנו שותים. אמר להם: אי אפשר שלא יהא חידוש בבית המדרש / אי אפשר לבית המדרש בלא חידוש. שבת של מי היתה? אמרו לו: של רבי לעזר בן עזריה היתה. אמר להם: היכן היתה הגדה? / ובמה דרש? (אמרו לו:) ""הקהל את האנשים והנשים והטף"". אמר להם: מה דרש בה? אמרו לו: רבי, כך דרש בה: אם אנשים באים ללמוד ונשים באות לשמוע, טף למה הם באים? כדי ליתן שכר למביאיהם.<br>ו<b>שם</b> ז,יב שנו: ...אמר להם: אין דור יתום, שרבי לעזר בן עזריה שרוי בתוכו.<br><br>וב<b>מכילתא דרבי ישמעאל</b> מסכתא דפסחא פרשה טז נאמר: כבר שבתו תלמידים ביבנה ולא שבת שם רבי יהושע. וכשבאו תלמידיו אצלו, אמר להם: מה דברים היה לכם ביבנה? אמרו לו: אחריך (אנו הולכים אחריך), רבי. אמר להם: ומי שבת שם? אמרו לו: רבי אלעזר בן עזריה. אמר להם: אפשר ששבת שם רבי אלעזר בן עזריה ולא חידש לכם דבר? אמרו לו: רבי, כלל זה דרש: ""אתם ניצבים היום כולכם טפכם נשיכם"" (דברים כט,ט) - וכי מה טף זה יודע להבין בין טוב לרע? אלא ליתן שכר למביאיהם, לרבות שכר עושי רצונו, לקיים מה שנאמר: ""י'י חפץ למען צדקו"" וגו' (ישעיהו מב,כא). אמר להם: אי זה דבר חדש יתר על זה? הריני כבן שבעים שנה ולא זכיתי לדבר זה בלתי היום. אשריך אברהם אבינו שאלעזר בן עזריה יצא מחלציך. אין הדור יתום, שרבי אלעזר בן עזריה שרוי בתוכו.<br><br>וב<b>מסכת אבות דרבי נתן</b> נוסח א פרק יח נאמר: לעת זקנותו של רבי יהושע נכנסו תלמידיו לבקרו. אמר להם: בניי, מה חידוש היה לכם בבית המדרש? אמרו לו: תלמידיך אנו ומימיך אנו שותים. אמר להם: חס ושלום, שאין דור יתום של חכמים. שבת של מי היתה? אמרו לו: שבת של רבי אלעזר בן עזריה היתה. אמר להם: ובמה היתה ההגדה היום? אמרו לו: בפרשת ""הקהל את העם האנשים והנשים והטף"" (דברים לא,יב). אמר להם: ומה דרש בה? אמרו לו: כך דרש בה: אנשים באים ללמוד ונשים לשמוע, טף למה הם באים? כדי לתת שכר טוב למביאיהם. אמר להם: מרגליות טובה היתה בידכם וביקשתם לאבדה ממני. אלמלי לא באתם אלא לשמוע דבר זה די.<br><br>וב<b>בבלי חגיגה</b> ג,א-ב אמרו: תנו רבנן: מעשה ברבי יוחנן בן ברוקה ורבי אלעזר חסמא שהלכו להקביל פני רבי יהושע בפקיעין. אמר להם: מה חידוש היה בבית המדרש היום? אמרו לו: תלמידיך אנו, ומימיך אנו שותים. אמר להם: אף על פי כן, אי אפשר לבית המדרש בלא חידוש. שבת של מי היתה? - שבת של רבי אלעזר בן עזריה היתה. - ובמה היתה הגדה היום? אמרו לו: בפרשת הקהל. - ומה דרש בה? - ""הקהל את העם האנשים והנשים והטף"" (דברים לא,יב) - אם אנשים באים ללמוד, נשים באות לשמוע, טף למה באים? כדי ליתן שכר למביאיהם. - אמר להם: מרגלית טובה היתה בידכם וביקשתם לאבדה ממני!<br>...בלשון הזה אמר להם: אין הדור יתום, שרבי אלעזר בן עזריה שרוי בתוכו.<br><br>דרשתו של רבי לעזר בן עזריה מצויה במקבילות מרובות. בירושלמי סוטה וחגיגה מובא רק חלקה הראשון של הדרשה שדרש רבי אלעזר בן עזריה (וכך הבאנו כאן גם מהמקבילות), ובמקבילות מובאת כל הדרשה.<br>בבבלי חגיגה ג,א למדו בגזירה שווה מפרשת 'הקהל' שחרש ואילם פטורים מראייה ברגל, ואגב כך הביאו בבבלי שם את הסיפור על דרשתו של רבי אלעזר בן עזריה בפרשת 'הקהל'. ואילו בירושלמי למדו מפרשת 'הקהל' שקטן חייב בראיית פנים ברגל, והוכיחו מחלקה הראשון של הדרשה שדרש רבי אלעזר בן עזריה את הקביעה שקטן גדול מטף.</small>"
Jerusalem Talmud Chagigah 1:1:5,חֵרֵשׁ. חֲבֵרַייָא בְשֵׁם רִבִּי לָֽעְזָר. לְמַ֨עַן יִשְׁמְעוּן וּלְמַ֣עַן יִלְמְדוּן. עַד כְּדוֹן בִּמְדַבֵּר וְאֵינוֹ שׁוֹמֵעַ. חֵרֵשׁ שׁוֹמֵעַ וְאֵינוֹ מְדַבֵּר. רִבִּי אִילָא בְשֵׁם רִבִּי לָֽעְזָר. לְמַעַן יִלְמְדוּן. וּלְמַ֣עַן יְלַמֵּדוּן. אָמַר רִבִּי יוֹנָה. הָדָא אָֽמְרָה דְלֵית כְּלָלֵי דְרִבִּי כְלָלִין. דִּתַנִּינָן תַּמָּן. חֵרֵשׁ הַמְדַבֵּר וְאֵינוֹ שׁוֹמֵעַ לֹא יִתְרוֹם. וְסָֽבְרִינָן מֵימַר. מְדַבֵּר וְאֵינוֹ שׁוֹמֵעַ חֵרֵשׁ. שׁוֹמֵעַ וְאֵינוֹ מְדַבֵּר [אֵינוֹ] חֵרֵשׁ. וְתַנִּינָן. הַחֵרֵשׁ שֶׁנֶּחֱלַץ וְהַחֵרֶשֶׁת שֶׁחָלְצָה וְהַחוֹלֶצֶת לַקָּטָן חֲלִיצָתָהּ פְּסוּלָה. אָמַר רִבִּי יוֹחָנָן. בְּשֶׁאֵין יְכוֹלִין לוֹמַר. וְאָמַר וְאָֽמְרָה. וְתַנִּינָן. חֵרֵשׁ שֶׁדִּיבְּרוּ חֲכָמִים בְּכָל מָקוֹם שֶׁאֵינוֹ לֹא שׁוֹמֵעַ וְלֹא מְדַבֵּר. וְדָא מְסַייְעָה לְרִבִּי יוֹנָה. דְּרִבִּי יוֹנָה אָמַר. הָדָא אָֽמְרָה דְלֵית כְּלָלֵי דְרִבִּי כְלָלִין.,"במשנה שנינו: <b>""</b>הכל חייבין בראייה חוץ מ<b>חרש"".</b><br>כאן התחלת מקבילות בירושלמי תרומות א,ב ויבמות יב,ד.<br>מניין למדים שחרש פטור מן הראייה? -<br><b>חברייא</b> – החברים (קבוצת תלמידי החכמים) אמרו <b>בשם רבי לעזר</b> (רבי אלעזר בן פדת, אמורא בדור השני)<b>:</b> כתוב במצוות 'הקהל': <b>""</b>בְּבוֹא כָל יִשְׂרָאֵל לֵרָאוֹת אֶת פְּנֵי ה'... הַקְהֵל אֶת הָעָם... <b>לְמַעַן יִשְׁמְעוּ וּלְמַעַן יִלְמְדוּ""</b> (דברים לא,יא-יב) – משה ציווה את הכוהנים ואת הזקנים לכנס את כל העם ולקרוא את התורה לפניהם בחג הסוכות של שנת השמיטה, בשעה שהכול באים ליראות את פני ה' במקדש, כדי שישמעו את דברי התורה. הרי שבחג הכול באים ליראות, משום שחייבים בראייה. ויש ללמוד מן הכתוב ""למען ישמעו"" שהיכולים לשמוע חייבים בראייה, אבל חרש פטור מן הראייה (חרש פטור אף מראיית פנים)<b>.</b><br>ומציעים שאלה: <b>עד כדון</b> – עד עכשיו, <b>במדבר ואינו שומע</b> – מקורו של הדין במקרה הזה ברור (מן הכתוב ""למען ישמעו"" יש ללמוד שחרש שאיננו שומע אך יכול לדבר פטור מן הראייה (אדם כזה למד לדבר לפני שהתחרש))<b>.</b> אבל <b>חרש</b> (במקבילות אין מילה זו) <b>שומע ואינו מדבר?</b> – מה מקורו של הדין במקרה הזה? (מניין למדים שאילם ששומע אך אינו יכול לדבר פטור מן הראייה?)<br>ומשיבים: <b>רבי אילא</b> (רבי אלעאי, אמורא ארץ ישראלי בדור השלישי) אמר <b>בשם רבי לעזר: ""</b>וּ<b>לְמַעַן יִלְמְדוּ""</b> (דברים לא,יב) ויש לקרוא כך: <b>- 'ולמען יְלַמֵּדוּ</b>(<b>ן</b>)<b>'</b> – לאחרים. ויש ללמוד מן הכתוב הזה שהיכולים לדבר וללמד אחרים חייבים בראייה, אבל השומע ואינו מדבר פטור מן הראייה<b>.</b><br>ומציעים היסק מן האמור לפני כן: <b>אמר רבי יונה</b> (מגדולי אמוראי ארץ ישראל בדור הרביעי)<b>: הדא אמרה</b> – זאת אומרת (יש להסיק מדברי רבי לעזר), <b>דלית כללוי דרבי כללין</b> – שאין כלליו (הלכות כלליות) של רבי (רבי יהודה הנשיא, מסדר המשנה) כללים (הכלל שכלל רבי במשנה תרומות: ""חרש שדיברו חכמים בכל מקום - שאינו לא שומע ולא מדבר"" - אינו כלל שנכון בכל מקום, כי מצאנו לדברי רבי לעזר שחרש במשנה כאן כולל גם את מי שמדבר ואינו שומע ואת מי ששומע ואינו מדבר)<b>.</b><br><br>ומציעים משנה ממקום אחר: <b>דתנינן תמן</b> (במקום 'דתנינן' צריך לומר: '<b>תנינן</b>' (ראה ""אוצר לשונות ירושלמיים"", עמוד 328, הערה 590). - יש להגיה כי מוצע משפט עצמאי שאינו מתקשר עם האמור לפניו)<b>:</b> – שנינו שם (משנה תרומות א,ב): <b>חרש המדבר ואינו שומע לא יתרום</b> – אסור לו להפריש תרומה<b>,</b> ומציעים הנחה: <b>וסברנן מימר:</b> – וסברנו לומר: <b>מדבר ואינו שומע - חרש</b> – חרש במשנה כולל אותו<b>, שומע ואינו מדבר - אינו</b> (מילה זו נוספה במסירה שלפנינו על ידי מגיה, ואינה במקבילות, ויש לגרוס אותה שם) <b>חרש</b> – חרש במשנה אינו כולל אותו<b>,</b> ומציעים משנה: <b>ותנינן:</b> – ושנינו (משנה יבמות יב,ד, בעניין מצוות חליצת נעל היבם על ידי היבמה לשם הפקעת זיקתה ליבם והתרת נישואיה לאחרים): <b>החרש שנחלץ</b> – שחלצה לו יבמתו<b>, והחרשת שחלצה, והחולצת לקטן - חליצתה פסולה, אמר</b> (צריך לומר כמו במקבילות: '<b>ו</b>אמר') <b>רבי יוחנן</b> (גדול אמוראי ארץ ישראל בדור השני)<b>: בשאין</b> (צריך לומר כמו במקבילה ביבמות: '<b>שאין</b>') <b>יכולין לומר ""וְאָמַר</b> (היבם): לֹא חָפַצְתִּי לְקַחְתָּהּ<b>""</b> (דברים כה,ח) <b>""וְאָמְרָה</b> (היבמה): מֵאֵן יְבָמִי לְהָקִים לְאָחִיו שֵׁם בְּיִשְׂרָאֵל, לֹא אָבָה יַבְּמִי<b>""</b> (דברים כה,ז), וכן: ""וְאָמְרָה: כָּכָה יֵעָשֶׂה לָאִישׁ אֲשֶׁר לֹא יִבְנֶה אֶת בֵּית אָחִיו"" (דברים כה,ט) – מצוות החליצה מתקיימת בפני בית דין, והיבמה והיבם צריכים לומר את הפסוקים האלה לפני החליצה ולאחריה (ראה משנה יבמות יב,ו). החרש שנחלץ והחרשת שחלצה - חליצתה פסולה, מפני שאינם יכולים לומר מה שהם צריכים לומר. הרי שחרש במשנה כולל גם את מי ששומע ואינו מדבר<b>,</b> ומציעים משנה: <b>ותנינן:</b> – ושנינו (משנה תרומות א,ב): <b>חרש שדיברו חכמים בכל מקום - שאינו לא שומע ולא מדבר</b> – אבל מי שמדבר ואינו שומע ומי ששומע ואינו מדבר אינם בכלל חרש. זה הכלל שכלל רבי, אך אין הוא מתאים למה שמצאנו בכמה מקומות במשנה שהוצעו כאן<b>.</b> ומציעים סיוע: <b>ודא</b> (במקבילות: 'הדא') <b>מסייעה</b> – וזאת מסייעת <b>לרבי יונה, דרבי יונה אמר: הדא אמרה:</b> – זאת אומרת (יש להסיק מדברי רבי לעזר): <b>לית כללוי דרבי כללין</b> – אין כלליו של רבי כללים (הכלל שכלל רבי במשנה תרומות: ""חרש שדיברו חכמים בכל מקום - שאינו לא שומע ולא מדבר"" - אינו כלל שנכון בכל מקום, כי מצאנו שחרש במשנה חגיגה כולל גם את מי שמדבר ואינו שומע ואת מי ששומע ואינו מדבר. מה שמצאנו בעוד מקומות במשנה שהוצעו כאן מחזק את דברי רבי יונה שהכלל שכלל רבי במשנה תרומות בעניין חרש אינו כלל שנכון בכל מקום)<b>.</b><br><br><small>עד כאן המקבילות בירושלמי תרומות ויבמות.<br><br>ב<b>בבלי חגיגה</b> ב,ב-ג,א אמרו: ""חוץ מחרש שוטה וקטן"". - קתני חרש דומיא דשוטה וקטן, מה שוטה וקטן - לאו בני דעה נינהו, אף חרש נמי - לאו בר דעה הוא. והא קא משמע לן כדתנן (משנה תרומות א,ב): חרש שדיברו חכמים בכל מקום - שאינו לא שומע ולא מדבר (שאינו בן דעה). - הא מדבר ואינו שומע, או שומע ואינו מדבר - חייב.<br>...והתניא: מדבר ואינו שומע, או שומע ואינו מדבר - פטור (מן הראייה)! - אמר רבינא, ואיתימא רבא: חסורי מיחסרא (המשנה), והכי קתני: הכול חייבים בראייה, חוץ מחרש מדבר ואינו שומע, או שומע ואינו מדבר, שפטור מן הראייה, ואף על פי שפטור מן הראייה, חייב בשמחה (אכילת בשר קודשים בימי החג). ואת שאינו לא שומע ולא מדבר, ושוטה וקטן - פטורים אף מן השמחה, הואיל ופטורים מכל מצוות האמורות בתורה (לפי שאינם בני דעת).<br>תניא נמי הכי: הכול חייבים בראייה, חוץ מחרש מדבר ואינו שומע, או שומע ואינו מדבר, שפטור מן הראייה, ואף על פי שפטור מן הראייה, חייב בשמחה. ואת שאינו לא שומע ולא מדבר, ושוטה וקטן - פטורים אף מן השמחה, הואיל ופטורים מכל מצוות האמורות בתורה.<br><br>על פי ברייתא זאת הבבלית השלימו ביד חזקה את המשנה. אבל המשנה המדברת רק מראייה יכולה לכלול כל מיני חרש ולהסכים עם שתי הברייתות יחד, כי הדיוק ""חרש דומיא דשוטה וקטן"" אינו מכריח.<br>אבל הירושלמי מפרש את משנתנו כפשטה. חרש שבמשנת חגיגה הוא לרבי אלעזר בין מדבר ואינו שומע בין שומע ואינו מדבר, כברייתא שבבבלי (""מבוא לנוסח המשנה"", עמוד 633).<br><br>בבבלי סמכו על הכלל שבמשנה תרומות בעניין חרש, שלא כדברי רבי יונה בירושלמי.<br><br>וב<b>בבלי שם</b> ג,א אמרו: מאי שנא לעניין ראייה דפטירי (חרש ואילם), ומאי שנא לעניין שמחה דמחייבי? - לעניין ראיה גמר 'ראייה' 'ראייה' מ'הקהל'. - והתם (ב'הקהל') מנלן? - דכתיב: ""למען ישמעו ולמען ילמדו"" (דברים לא,יב), ותניא: ""למען ישמעו"" - פרט למדבר ואינו שומע, ""ולמען ילמדו"" - פרט לשומע ואינו מדבר (שאינו יכול ללמוד). - למימרא שכשאינו מדבר אינו לומד?... - אמר מר זוטרא: קרי ביה (קְרָא בו בפסוק זה): 'למען יְלַמְּדוּ' (ואילם אינו יכול ללמד אחרים).<br><br>ב<b>בבלי יבמות</b> קד,ב אמרו: תנן: החרש שנחלץ, והחרשת שחלצה, והחולצת מן הקטן - חליצתה פסולה... אמרי דבי רבי ינאי: (החרש והחרשת - חליצתה פסולה) לפי שאינם ב""אמר"" ו""אמרה"".<br><br>דבי רבי ינאי בבבלי כרבי יוחנן בירושלמי.</small>"
Jerusalem Talmud Chagigah 1:1:6,"רִבִּי יוֹחָנָן בָּעֵי. חֵרֵשׁ בְּאָזְנוֹ אַחַת מָהוּ. אָמַר רִבִּי יוֹסֵי בֵּירִבִּי בּוּן. מַחֲלוֹקֶת רִבִּי יוֹסֵי וְרַבָּנִן. דְּתַנֵּי וְלִכְנֵ֤י אַֽהֲרֹן֙ תַּֽעֲשֶׂ֣ה כוּתֳנוֹת. רַבָּנִן אָֽמְרֵי. שְׁתֵּי כוּתֳנוֹת לְכָל־אֶחָד וְאֶחָד. רִבִּי יוֹסֵי אָמַר. אֲפִילוּ כוּתֳּנֶת <i data-overlay=""Venice Columns"" data-value=""76a""></i>אַחַת לָכָל־אֶחָד וְאֶחָד. מַה טַעֲמוֹן דְּרַבָּנִן. וְלִבְנֵ֤י אַֽהֲרֹן֙ תַּֽעֲשֶׂ֣ה כוּתֳנוֹת. מַה טַעֲמֵיהּ דְּרִבִּי יוֹסֵי. לְמֵאָה בְנֵ֤י אַֽהֲרֹן֙ תַּֽעֲשֶׂ֣ה כוּתֳנוֹת. וְהָכָא תִּקְרָ֞א אֶת־הַתּוֹרָ֥ה הַזֹּ֛את נֶ֥גֶד כָּל־יִשְׂרָאֵ֖ל בְּאָזְנֵיהֶֽם׃ רַבָּנִן אָֽמְרֵי. שְׁתֵּי אָזְנַיִים לְכָל־אֶחָד וְאֶחָד. רִבִּי יוֹסֵה אוֹמֵר. אֲפִילוּ אוֹזֶן אַחַת לָכָל־אֶחָד וְאֶחָד.","ומציעים שאלה: <b>רבי יוחנן</b> (גדול אמוראי ארץ ישראל בדור השני) <b>בעי</b> – שואל (מסתפק)<b>: חרש באזנו אחת, מהו?</b> – מה הדין במקרה של חרש באוזנו אחת? האם הוא חייב בראייה או פטור מן הראייה?<br>ופושטים את השאלה (בציון שדינו של העניין הזה נתון במחלוקת תנאים העוסקת בעניין אחר): <b>אמר רבי יוסי בירבי בון</b> (מגדולי אמוראי ארץ ישראל בדור החמישי)<b>: מחלוקת רבי יוסי</b> (בר חלפתא, תנא בדור הרביעי) <b>ורבנ</b>י<b>ן</b> – והחכמים<b>,</b> ומפרטים את המחלוקת בהצעת ברייתא: <b>דתני:</b> – ששונה (התנא): כתוב בעניין בגדי כהונה: <b>""וְלִבְנֵי אַהֲרֹן תַּעֲשֶׂה כֻתֳּנֹת""</b> (שמות כח,מ) <b>- רבנ</b>י<b>ן אמרי</b>ן (כאן מושגר לשון ארמי בתוך הברייתא)<b>:</b> – החכמים אומרים: <b>שתי כותנות לכל אחד ואחד</b> – משה נצטווה לעשות שתי כותונות לכל אחד מבני אהרן הכוהנים (ולאו דווקא שתיים אלא אפילו יותר, ותפס מספר רבים המועט)<b>. רבי יוסי אמר</b> – אומר<b>: אפילו כתונת אחת לכל אחד ואחד</b> – משה נצטווה לעשות רק כותונת אחת לכל אחד מבני אהרן הכוהנים<b>.</b> ומציעים את מקורם של דברי התנאים: <b>מה טעמון דרבנ</b>י<b>ן?</b> – מה טעמם (מקורם בכתוב) של החכמים? <b>""וְלִבְנֵי אַהֲרֹן תַּעֲשֶׂה כֻתֳּנֹת""</b> (שמות כח,מ) – כוונת הכתוב שלכל אחד מבני אהרן צריך לעשות כותונות<b>. מה טעמיה דרבי יוסי?</b> – מה טעמו (מקורו בכתוב) של רבי יוסי? <b>למאה בני אהרן תעשה כותנות</b> – כוונת הכתוב שלכל בני אהרן צריך לעשות כותונות, כותונת לכל אחד מהם, ולפי שבני אהרן רבים הם, הזכיר ""כותונות"" בלשון רבים (מחלוקת רבי יוסי והחכמים מובאת בירושלמי יומא ג,ו)<b>.</b> ומסיימים את פשיטת השאלה בהצעת דרשה המקבילה לדרשה המופיעה לפני כן: <b>והכא:</b> – וכאן (בעניין חרש באוזנו אחת): כתוב במצוות 'הקהל': <b>""</b>בְּבוֹא כָל יִשְׂרָאֵל לֵרָאוֹת אֶת פְּנֵי ה'... <b>תִּקְרָא אֶת הַתּוֹרָה הַזֹּאת נֶגֶד כָּל יִשְׂרָאֵל בְּאָזְנֵיהֶם""</b> (דברים לא,יא) – משה ציווה את הכוהנים ואת הזקנים לכנס את כל העם ולקרוא את התורה לפניהם בקול רם, כדי שתגיע לאוזניהם, שכולם ישמעו, בחג הסוכות של שנת השמיטה, בשעה שהכול באים ליראות את פני ה' במקדש. הרי שבחג הכול באים ליראות, משום שחייבים בראייה. <b>- רבנ</b>י<b>ן אמרי</b>ן<b>:</b> – החכמים אומרים: <b>שתי אזניים לכל אחד ואחד</b> – כוונת הכתוב ""נגד כל ישראל באוזניהם"" - אוזניהם של כל אחד ואחד מישראל, שכל אחד מישראל ישמע בשתי אוזניו. ויש ללמוד מן הכתוב הזה שהיכולים לשמוע בשתי אוזניים חייבים בראייה, אבל חרש באוזנו אחת פטור מן הראייה<b>. רבי יוסה אומר: אפילו אוזן אחת לכל אחד ואחד</b> – כוונת הכתוב ""נגד כל ישראל באוזניהם"" - אוזניהם של כל ישראל, אוזן של כל אחד מהם, שכל אחד מישראל ישמע אפילו באוזנו האחת בלבד, ולפי שישראל רבים הם, הזכיר ""אוזניהם"" בלשון רבים. ויש ללמוד מן הכתוב הזה שהיכולים לשמוע אפילו באוזן אחת בלבד חייבים בראייה, ולכן גם חרש באוזנו אחת חייב בראייה. הרי שדינו של חרש באוזנו אחת נתון במחלוקת רבי יוסי והחכמים<b>.</b><br><br><small>ב<b>מכילתא דרבי ישמעאל</b> מסכתא דכספא פרשה כ נאמר: ""באוזניהם"" (דברים לא,יא) - להוציא חרשים.<br><br>ב<b>בבלי חגיגה</b> ג,א אמרו: אמר רבי תנחום: חרש באזנו אחת - פטור מן הראייה, שנאמר: ""באוזניהם"" (דברים לא,יא).</small>"
Jerusalem Talmud Chagigah 1:1:7,שׁוֹטֶה. אָמַר רִבִּי לָֽעְזָר. אַתָּה֙ הָרְאֵ֣תָ לָדַ֔עַת.,"במשנה שנינו: <b>""</b>הכל חייבין בראייה חוץ מ<b>שוטה"".</b><br>מניין למדים ששוטה פטור מן הראייה? -<br><b>אמר רבי לעזר</b> (אמורא בדור השני)<b>:</b> כתוב בנאום הראשון של משה לישראל: <b>""אַתָּה הָרְאֵתָ לָדַעַת</b> כִּי ה' הוּא הָאֱלֹהִים<b>""</b> (דברים ד,לה) – ה' הראה לכם את המעשים שעשה כדי שתדעו שהוא האלוהים. הרי שתכלית הראייה בשביל לדעת. ויש ללמוד מכאן שהבא לראות את פני ה' במקדש צריך להיות בר דעת, ולכן שוטה שאין לו דעת פטור מן הראייה<b>.</b><br><br><small>בבבלי אמרו, ששוטה פטור מן הראייה הואיל ופטור מכל מצוות האמורות בתורה.</small>"
Jerusalem Talmud Chagigah 1:1:8,"קָטָן. רִבִּי יִרְמְיָה וְרִבִּי אַייְבוֹ בַּר נַגָּרִי הֲווֹן יִתִיבִין. אָֽמְרִין. תַּנִּינָן. אֵיזֶהוּ קָטָן כֹּל שֶׁאֵינוֹ יָכוֹל לִרְכּוֹב עַל כְּתֵפוֹ שֶׁלְאָבִיו. וְקָטָן שׁוֹמֵעַ וְקָטָן <i data-overlay=""Vilna Pages"" data-value=""2a""></i>מְדַבֵּר. חָֽזֵרוּן וְאָֽמְרוּן. כָּל־זְכ֣וּרְךָ֔. לְרַבּוֹת אֶת הַקָּטָן. וְיֵימַר. כָּל־זְכ֣וּרְךָ֔. לְרַבּוֹת אֶת הָחֵרֵשׁ. לְמַ֨עַן יִשְׁמְעוּן וּלְמַ֣עַן יִלְמְדוּן. פְּרָט (לְקָטן) [לְחֵרֵשׁ]. [וְיֵימַר לְמַ֨עַן יִשְׁמְעוּן וּלְמַ֣עַן יִלְמְדוּן. פְּרָט לְקָטָן]. אָמַר רִבִּי יּוֹסֵה. מֵאַחַר שֶׁכָּתוּב אֶחָד מַרְבֶּה וְכָתוּב אֶחָד מְמָעֵט. מַרְבֶּה אֲנִי אֶת הַקָּטָן שֶׁהוּא רָאוּי לָבוֹא לְאַחַר זְמַן. וּמוֹצִיא אֶת הַחֵרֵשׁ שֶׁאֵינוֹ רָאוּי לָבוֹא לְאַחַר זְמַן. שְׁמוּאֵל בַּר אַבָּא בְעָא קוֹמֵי רִבִּי זְעוּרָה. קָטָן חֵרֵשׁ מָהוּ שֶׁיְּהֵא חַייָב. אָמַר לֵיהּ. אִיתָא חֲמִי. יְצִיבָא (בַשְּׁמַייָא) [בָאַרְעָא] וְגִיּוּרָא בִשְׁמֵי שְׁמַייָא. אִילּוּ גָדוֹל חֵרֵשׁ פָּטוּר. קָטָן חֵרֵשׁ לֹא כָל־שֶׁכֵּן. אָמַר רִבִּי יִרְמְיָה. בְּדִין הָיָה קָטָן וְלֹא חֵרֵשׁ יְהֵא פָטוּר. גְּזֵירַת הַכָּתוּב הוּא. כָּל־זְכ֣וּרְךָ֔. לְרַבּוֹת אֶת הַקָּטָן. הָיִיתִי אוֹמֵר. אִילּוּ (קָטָן) [גָדוֹל] חֵרֵשׁ יְהֵא חַייָב. שֶׁלֹּא לַחֲלוֹק בְּהִילְכוֹת זְכוּרְךָ. הֲוִי צוֹרְכָב לַהַהִיא דְאָמַר רִבִּי יּוֹסֵה. מֵאַחַר שֶׁכָּתוּב אֶחָד מַרְבֶּה וְכָתוּב אֶחָד מְמָעֵט. מַרְבֶּה אֲנִי אֶת הַקָּטָן שֶׁהוּא רָאוּי לָבוֹא לְאַחַר זְמַן. וּמוֹצִיא אֶת הַחֵרֵשׁ שֶׁאֵינוֹ רָאוּי לָבוֹא לְאַחַר זְמַן.","במשנה שנינו: <b>""</b>הכל חייבין בראייה חוץ מ<b>קטן"".</b><br><b>רבי ירמיה ורבי אייבו בר נגרי</b> (אמוראים ארץ ישראלים בדור השלישי והרביעי) <b>הוון יתיבין אמרין</b> – היו יושבים (ו)אומרים<b>: תנינן:</b> – שנינו (משנה חגיגה א,א): <b>אי זהו קטן</b> – שפטור מן הראייה<b>? כל שאינו יכול לרכוב על כתיפו של אביו</b> ולעלות מירושלם להר הבית; דברי בית שמי. ובית הלל אומרים: כל שאינו יכול לאחוז בידו של אביו ולעלות מירושלם להר הבית – אבל קטן שהוא יכול לאחוז בידו של אביו ולעלות מירושלם להר הבית חייב בראייה<b>.</b> ויש לתמוה: <b>וקטן שומע וקטן מדבר?!</b> – הרי קטן שהוא יכול לאחוז בידו של אביו ולעלות מירושלם להר הבית אינו שומע ומדבר עד שיגדל, ומדוע הוא חייב בראייה? שכן למדנו מן הכתוב במצוות 'הקהל': ""לְמַעַן יִשְׁמְעוּ וּלְמַעַן יִלְמְדוּ"", שרק מי ששומע ומדבר חייב בראייה. <b>חזרון ואמרון:</b> – חזרו ואמרו (רבי ירמיה ורבי אייבו בר נגרי שהעלו קושיה פתרו אותה): כתוב בעניין שלוש רגלים: <b>""</b>שָׁלֹשׁ פְּעָמִים בַּשָּׁנָה יֵרָאֶה <b>כָּל זְכוּרְךָ</b> אֶל פְּנֵי הָאָדֹן ה' / אֶת פְּנֵי הָאָדֹן ה' / אֶת פְּנֵי ה' אֱלֹהֶיךָ<b>""</b> (שמות כג,יז; שמות לד,כג; דברים טז,טז) – כלל הזכרים שבך חייבים להיראות לפני ה' במקדש בשלוש הרגלים, <b>- לרבות</b> – יש להוסיף <b>את הקטן</b> – שלמדים מן המילה ""כל"" שקטן חייב בראייה<b>.</b><br>ושואלים: <b>ויימר:</b> – ושיאמר (החכם): <b>""כָּל זְכוּרְךָ"" - לרבות</b> – יש להוסיף <b>את החרש!</b> – מדוע חרש פטור מן הראייה? והרי יש ללמוד מן המילה ""כל"" שחרש חייב בראייה, כמו שלמדים מן המילה ""כל"" שקטן חייב בראייה!<br>ומשיבים: כתוב במצוות 'הקהל': <b>""לְמַעַן יִשְׁמְעוּ וּלְמַעַן יִלְמְדוּ""</b> (דברים לא,יב) <b>- פרט לחרש</b> – יש להוציא מן הכלל את החרש, שלמדים מן הכתוב הזה שרק מי ששומע ומדבר חייב בראייה, אבל חרש פטור מן הראייה<b>.</b><br>ושואלים: <b>ויימר:</b> – ושיאמר (החכם): <b>""לְמַעַן יִשְׁמְעוּ וּלְמַעַן יִלְמְדוּ"" - פרט לקטן</b> – יש להוציא מן הכלל את הקטן<b>!</b> – מדוע קטן חייב בראייה? והרי יש ללמוד מן הכתוב הזה שקטן פטור מן הראייה, כמו שלמדים מן הכתוב הזה שחרש פטור מן הראייה! (הסופר במסירה שלפנינו השמיט מ'פרט לחרש' עד 'פרט לקטן' בשל הדמיון, ומגיה השלים כמו שהוא בקונטרס אחרון של ""ילקוט שמעוני"")<br>ומשיבים: <b>אמר רבי יוסה</b> (מגדולי אמוראי ארץ ישראל בדור הרביעי)<b>: מאחר שכתוב אחד מרבה וכתוב אחד ממעט</b> – הכתוב ""כל זכורך"" מוסיף דבר, והכתוב ""למען ישמעו ולמען ילמדו"" מוציא דבר מן הכלל<b>, מרבה אני את הקטן שהוא ראוי לבוא לאחר זמן</b> – למדים מן הכתוב האחד שקטן חייב בראייה, מפני שלאחר זמן יגדל ויהא שומע ומדבר<b>, ומוציא</b> אני <b>את החרש שאינו ראוי לבוא לאחר זמן</b> – למדים מן הכתוב האחר שחרש פטור מן הראייה, מפני שאף לאחר זמן לא יהא שומע ומדבר (הלשון 'שהוא ראוי לבוא לאחר זמן' מקורו במשנה זבחים יד,ב, ושם 'ראוי לבוא' פירושו: ראוי להקרבה)<b>.</b><br><br>ומציעים שאלה: <b>שמואל בר אבא</b> (אמורא ארץ ישראלי בדור השלישי) <b>בעא קומי</b> – שאל לפני <b>רבי זעורה</b> (רבי זירא, מגדולי אמוראי ארץ ישראל בדור השלישי)<b>: קטן חרש, מהו שיהא חייב?</b> – מה הדין של קטן שהוא חרש? האם יהא חייב בראייה כדין קטן, או שמא לא יהא חייב בראייה כדין חרש?<br>ופושטים את השאלה (בהצעת היסק בתמיהה): <b>אמר ליה:</b> – אמר לו (רבי זעורה): <b>איתא חמי:</b> – בוא (ו)ראה: <b>יציבא בארעא</b> (הסופר במסירה שלפנינו כתב 'בשמייא' ומגיה הגיה 'בארעא')<b>, וגיורא בשמי שמייא?!</b> (בתמיהה) – האזרח (תושב קבוע בארץ) באדמה, והגר (זר, היושב בארץ נוכרייה) בשמי השמים (בשמים הגבוהים ביותר)?! (הפתגם הזה משמש לתמיהה שמשמעותה, שלא ייתכן כן, כשם שלא ייתכן שמעמדו של הגר יהיה למעלה משל האזרח. הפתגם הזה ישנו גם בבבלי עירובין ט,א, יומא מז,א ובבא קמא מב,א, והוא מבוסס על דברים כח,מג) <b>אִילּוּ גדול חרש - פטור, קטן חרש - לא כל שכן?!</b> – אם גדול חרש פטור מן הראייה אף שהוא גדול, בוודאי שקטן חרש פטור מן הראייה.<br>ודוחים את הצעת ההיסק: <b>אמר רבי ירמיה</b> (מגדולי אמוראי ארץ ישראל בדור השלישי והרביעי)<b>: בדין היה</b> – כך היה ראוי להיות (דין - שורת הדין)<b>, קטן ולא חרש יהא פטור</b> – קטן שהוא יכול לאחוז בידו של אביו ולעלות מירושלם להר הבית, אף שאינו חרש, יהא פטור מן הראייה<b>.</b> אבל <b>גזירת הכתוב הוא</b> – מצווה שניתנה ללא נתינת טעם<b>, ""כָּל זְכוּרְךָ"" - לרבות</b> – יש להוסיף <b>את הקטן</b> – שלמדים מן המילה ""כל"" שקטן שהוא יכול לאחוז בידו של אביו ולעלות מירושלם להר הבית חייב בראייה<b>.</b> לכן <b>הייתי אומר: אילו</b> (צריך לומר: '<b>אפילו</b>') <b>קטן</b> (כך כתב הסופר במסירה שלפנינו, ומגיה הגיה בטעות 'גדול') <b>חרש יהא חייב, שלא לחלוק בהילכות 'זְכוּרְךָ'</b> – לא להבדיל ולהבחין בין קטן לקטן ולומר שקטן שאינו חרש חייב בראייה וקטן חרש פטור מן הראייה, אלא כשם שקטן חייב אף על פי שאינו שומע ומדבר, משום הכתוב ""כל זכורך"", כך קטן חרש חייב אף על פי שאינו שומע ומדבר, משום הכתוב ""כל זכורך""<b>.</b> ויש להציע מסקנה: <b>הוי</b> – הוֹוֶה (נמצא)<b>, צורכה לההיא דאמר</b> – [יש] צורך ל[מימרה] ההיא שאומר <b>רבי יוסה: מאחר שכתוב אחד מרבה וכתוב אחד ממעט, מרבה אני את הקטן שהוא ראוי לבוא לאחר זמן, ומוציא אני את החרש שאינו ראוי לבוא לאחר זמן</b> – ממימרה זו יש ללמוד שקטן חרש פטור מן הראייה, שדינו כחרש ולא כקטן, מפני שקטן חרש אף לאחר זמן לא יהא שומע ומדבר<b>.</b><br><br><small>בסוגיה לעיל שבראש הלכה זו אמרו, שקטן שאינו יכול לאחוז בידו של אביו ולעלות מירושלם להר הבית חייב בראיית פנים ואינו פטור אלא מראיית קורבן, אבל קטן שהוא יכול לאחוז בידו של אביו ולעלות מירושלם להר הבית חייב אף בראיית קורבן. שאר הפטורים שנמנו במשנה ובהם חרש פטורים אף מראיית פנים. בסוגיה כאן דנים בהשוואת קטן שהוא יכול לאחוז בידו של אביו ולעלות מירושלם להר הבית שאינו שומע ומדבר עם חרש לעניין חובת ראייה ובלימוד מן הכתוב ""כל זכורך"" המרבה ומן הכתוב ""למען ישמעו ולמען ילמדו"" הממעט. לפי הסוגיה לעיל אין מקום לדון בהשוואה זו ובלימוד מן הכתובים הללו, שכן בסוגיה לעיל למדים מן הכתוב המפורש במצוות 'הקהל' (""הטף"") שכל קטן אף שאינו שומע ומדבר חייב בראיית פנים. לכן נראה שהסוגיה כאן חלוקה על הסוגיה לעיל, ואינה לומדת מן הכתוב במצוות 'הקהל' (""הטף"") שכל קטן חייב בראיית פנים, ואינה מחלקת בין ראיית פנים ובין ראיית קורבן, ומי שפטור מראייה פטור אף מראיית פנים ומי שחייב בראייה חייב אף בראיית קורבן.<br><br>ב<b>מכילתא דרבי שמעון בר יוחאי</b> שמות כג,יז ו-לד,כג נאמר: ""כל זכורך"" - לרבות את הקטנים.<br>וב<b>ספרי דברים</b> פסקה קמג נאמר: ""כל זכורך"" - להביא את הקטנים.<br><br>ב<b>בבלי חגיגה</b> ד,א אמרו: תנו רבנן: ""כל זכורך"" - לרבות את הקטנים.<br>והתנן: חוץ מחרש שוטה וקטן! - אמר אביי: לא קשיא. כאן - בקטן שהגיע לחינוך, כאן - בקטן שלא הגיע לחינוך. - קטן שהגיע לחינוך דרבנן היא! (שהחיוב לחנך ילד במצוות אינו מן התורה) - אין הכי נמי, וקרא אסמכתא בעלמא.<br><br>וב<b>בבלי חגיגה</b> ו,א אמרו: בעי רבי שמעון בר אבא: קטן חיגר לדברי בית שמאי (שיכול לרכוב על כתיפו של אביו ולעלות) וסומא לדברי שניהם (שיכול לאחוז בידו של אביו ולעלות), מהו? - היכי דמי? אילימא בחיגר שאינו יכול להתפשט (להתרפא), וסומא שאינו יכול להתפתח - השתא גדול (במצב כזה) פטור, קטן מיבעיא (נצרכה לומר שפטור)?! לא צריכא, בחיגר שיכול להתפשט (קודם שיהא גדול), וסומא שיכול להתפתח, מאי? - אמר אביי: כל היכא דגדול חייב מדאורייתא - קטן (באותו מצב) נמי מחייבינן / מחנכינן ליה מדרבנן, כל היכא דגדול פטור מדאורייתא - קטן נמי פטור מדרבנן (וכאן, כיוון שגדול פטור, גם קטן פטורים מלחנכו).<br><br>שאלת רבי שמעון בר אבא בבבלי בעניין קטן חיגר וקטן סומא היא מעין שאלת שמואל בר אבא בירושלמי בעניין קטן חרש. אפשר שהשואל בשני התלמודים אחד הוא, ובאחד מהתלמודים נשתבש שם השואל בשל הדמיון בשני השמות.</small>"
Jerusalem Talmud Chagigah 1:1:9,"טוּמְטוּם. <i data-overlay=""Vilna Pages"" data-value=""2b""></i>הַכֹּל מוֹדִין בְּטוּמְטוּם שֶׁנִּקְרַע וְנִמְצָא זָכָר בְּיוֹם טוֹב הָרִאשׁוֹן שֶׁהוּא חַייָב. מַה פְלִיגִין. בִּשְׁאָר הַיָּמִים. חִזְקִיָּה אָמַר. יֵֽרָאֶה֙ יֵֽרָאֶה֙ אֶת שֶׁהוּא חַייָב בָּרִאשׁוֹן חַייָב בַּשֵּׁינִי. אֶת שֶׁאֵינוֹ חַייָב בָּרִאשׁוֹן אֵינוֹ חַייָב בַּשֵּׁינִי. אָמַר רִבִּי יוֹחָנָן. כָּל־שִׁבְעָה תַשְׁלוּמִין לָרִאשׁוֹן. אָמַר רִבִּי אִילָא. מִפֶּסַח הַשֵּׁינִי לָמַד רִבִּי יוֹחָנָן. כְּמַה דְרִבִּי יוֹחָנָן אָמַר תַּמָּן. פֶּסַח שֵׁינִי תַשְׁלוּמִין לָרִאשׁוֹן. כֵּן הוּא אָמַר הָכָא. כָּל־שִׁבְעָה תַשְׁלוּמִין לָרִאשׁוֹן. רִבִּי הוֹשַׁעְיָה אָמַר. כָּל־ שִׁבְעָה חוֹבָה. מַה נְפַק מִן בֵּינֵיהוֹן. גֵּר שֶׁנִּתְגַּייֵר בִּשְׁאָר הַיָּמִים. עַל דַּעְתֵּיהּ דְּחִזְקִיָּה פָּטוּר. עַל דַּעְתֵּיהּ דְרִבִּי יוֹחָנָן וּדְרִבִּי הוֹשַׁעְיָה חַייָב. <i data-overlay=""Vilna Pages"" data-value=""3a""></i>אַף בְּטָמֵא כֵן. נִיטְמָא בִּשְׁאָר הַיָּמִים. עַל דַּעְתֵּיהּ דְּחִזְקִיָּה פָּטוּר. עַל דַּעְתֵּיהּ דְרִבִּי יוֹחָנָן וּדְרִבִּי הוֹשַׁעְיָה חַייָב. אָמַר רִבִּי יוֹסֵה. תַּמָּן רָאוּי הוּא. קְרִיעָה הִיא שֶׁגָּרְֽמָה. בְּרַם הָכָא הַטָּמֵא עַצְמוֹ אֵינוֹ רָאוּי.","במשנה שנינו: <b>""</b>הכל חייבין בראייה חוץ מ<b>טומטום"".</b><br>קובעים: <b>הכל מודים</b> – כל החכמים, שנחלקו להלן בפטורו של טומטום מן הראייה, מסכימים ואינם חולקים, <b>בטומטום שנקרע</b> – במקרה של טומטום שנקרע הקרום המכסה את איברי המין שלו, <b>ונמצא זכר</b> – שיש לו אבר המין של זכר, <b>ביום טוב הראשון</b> – של החג, <b>שהוא חייב</b> – להקריב עולת ראייה ושלמי חגיגה<b>.</b><br>ומציעים מחלוקת אמוראים (המונגדת לקביעה שלפני כן, המציינת שביום טוב הראשון אין מחלוקת): <b>מה פליגין?</b> – [ב]מה חלוקים? <b>בשאר הימים</b> – בטומטום שנקרע ונמצא זכר באחד משאר ימי הרגל<b>. חזקיה</b> (אמורא ארץ ישראלי בדור הראשון, בנו של רבי חייא) <b>אמר:</b> כתוב בעניין שלוש רגלים: <b>""</b>שָׁלֹשׁ פְּעָמִים בַּשָּׁנָה <b>יֵרָאֶה</b> כָּל זְכוּרְךָ אֶל פְּנֵי הָאָדֹן ה' / אֶת פְּנֵי הָאָדֹן ה' / אֶת פְּנֵי ה' אֱלֹהֶיךָ<b>""</b> (שמות כג,יז; שמות לד,כג; דברים טז,טז) – כלל הזכרים שבך חייבים להיראות לפני ה' במקדש בשלוש הרגלים, ויש לקרוא כך: <b>'יִרְאֶה' - את שהוא חייב בראשון חייב בשיני</b> – מי שהיה חייב בראיית פנים (""יֵרָאֶה"") ביום הראשון, חייב בראיית קורבן ('יִרְאֶה') באחד משאר הימים, אם לא הקריב ביום הראשון<b>, את שאינו חייב בראשון אינו חייב בשיני</b> – מי שהיה פטור מראיית פנים ביום הראשון, פטור מראיית קורבן באחד משאר הימים. ולכן טומטום שנקרע ונמצא זכר באחד משאר הימים, שהיה פטור מראיית פנים ביום הראשון - פטור מראיית קורבן באחד משאר הימים<b>.</b><br><b>אמר רבי יוחנן</b> (גדול אמוראי ארץ ישראל בדור השני)<b>: כל שבעה תשלומין לראשון</b> – אם לא הקריב עולת ראייה ושלמי חגיגה ביום טוב הראשון, אף שהיה פטור מלהקריבם ביום הראשון, יכול הוא להשלימם ולהקריבם באחד משאר ימי הרגל. ולכן טומטום שנקרע ונמצא זכר באחד משאר הימים, אף שהיה פטור מלהקריב ביום הראשון - חייב להקריב באחד משאר ימי הרגל<b>.</b><br><b>אמר רבי אילא</b> (רבי אלעאי, אמורא ארץ ישראלי בדור השלישי)<b>: מפסח השיני לָמַד רבי יוחנן</b> – שכל שבעה תשלומים לראשון<b>.</b> ויש להציע השוואה: <b>כמה דרבי יוחנן אמר תמן:</b> – כמו שרבי יוחנן אומר שם (בפסח שני): <b>פסח שיני תשלומין לראשון</b> – אם לא הקריב קורבן פסח בפסח ראשון (בארבעה עשר בניסן), אף שהיה פטור מלהקריבו בפסח ראשון, כגון מי שהיה טמא או בדרך רחוקה, יכול הוא להשלימו ולהקריבו בפסח שני (בארבעה עשר באייר)<b>, כן הוא אמר הכא:</b> – כך הוא (רבי יוחנן) אומר כאן (בעולת ראייה ושלמי חגיגה): <b>כל שבעה תשלומין לראשון.</b><br><b>רבי הושעיה</b> (מגדולי אמוראי ארץ ישראל בדור הראשון) <b>אמר: כל שבעה חובה</b> – כל יום משבעת ימי הרגל הוא חיוב לעצמו. ולכן טומטום שנקרע ונמצא זכר באחד משאר הימים - חייב להקריב<b>.</b><br><br>ומציעים מקרה נפקות בין הדעות האמוראיות: <b>מה נפק מן ביניהון?</b> – מה יוצא מביניהם? (מלבד המקרה האמור לעיל של טומטום שנקרע ונמצא זכר באחד משאר ימי הרגל) <b>גר שנתגייר בשאר הימים</b> – באחד משאר ימי הרגל. <b>-</b> ומפרטים את הדין החל במקרה זה לפי כל צד במחלוקת: <b>על דעתיה דחזקיה</b> – על דעתו של חזקיה, <b>פטור</b> – מלהקריב עולת ראייה ושלמי חגיגה, כיוון שהיה פטור ביום הראשון<b>, על דעתיה דרבי יוחנן ו</b>(<b>ד</b>)<b>רבי הושעיה</b> – על דעתם של רבי יוחנן ורבי הושעיה, <b>חייב</b> – להקריב עולת ראייה ושלמי חגיגה, אף שהיה פטור ביום הראשון (גר שנתגייר נכנס לעזרה מיד ואינו זקוק להזאת שלישי ושביעי (""תוספתא כפשוטה"", מועד ב, עמוד 615))<b>.</b><br>ומציעים מקרה נפקות שני בין הדעות האמוראיות: <b>אף בטמא כן</b> – מי שהיה טמא ביום הראשון של החג והיה פטור מלהקריב עולת ראייה ושלמי חגיגה<b>. ניטמא</b> (צריך לומר: '<b>ניטהר</b>' (""שערי תורת ארץ ישראל""). היה כתוב בקיצור 'ניט' ונפתח הקיצור בטעות 'ניטמא' במקום 'ניטהר' (""משבי""ח"")) <b>בשאר הימים</b> – באחד משאר ימי הרגל, <b>-</b> ומפרטים את הדין החל במקרה זה לפי כל צד במחלוקת: <b>על דעתיה דחזקיה</b> – על דעתו של חזקיה, <b>פטור</b> – מלהקריב עולת ראייה ושלמי חגיגה, כיוון שהיה פטור ביום הראשון<b>, על דעתיה דרבי יוחנן ו</b>(<b>ד</b>)<b>רבי הושעיה</b> – על דעתם של רבי יוחנן ורבי הושעיה, <b>חייב</b> – להקריב עולת ראייה ושלמי חגיגה, אף שהיה פטור ביום הראשון<b>.</b><br>ומציעים הבחנה בין שני המקרים כדי לדחות את האמור לפני כן: <b>אמר רבי יוסה</b> (מגדולי אמוראי ארץ ישראל בדור הרביעי)<b>: תמן</b> – שם (בטומטום שנקרע ונמצא זכר באחד משאר ימי הרגל), <b>- ראוי הוא</b> – היה ראוי להקריב עוד ביום הראשון, שהרי נתברר שהוא זכר מברייתו<b>, קריעה היא שגרמה</b> – שלא נמצא זכר אלא באחד משאר ימי הרגל<b>. ברם הכא</b> – אבל כאן (בטמא שנטהר באחד משאר ימי הרגל), <b>- הטמא עצמו אינו ראוי</b> – לא היה ראוי להקריב ביום הראשון, שהרי היה טמא (וכן גר שנתגייר באחד משאר ימי הרגל). ולכן רק טומטום שנקרע ונמצא זכר באחד משאר ימי הרגל - חייב להקריב לדעתו של רבי יוחנן, אבל טמא שנטהר באחד משאר ימי הרגל - פטור מלהקריב לדעתו של רבי יוחנן (אבל לדעתו של רבי הושעיה, אף טמא שנטהר באחד משאר ימי הרגל - חייב להקריב)<b>.</b><br><br><small>ב<b>מכילתא דרבי ישמעאל</b> מסכתא דפסחא פרשה ז ופרשה יז נאמר: ""וחגותם אותו חג לי'י"" (שמות יב,יד) - אין לי אלא יום טוב ראשון שהוא טעון חגיגה. יום טוב אחרון מניין? תלמוד לומר: ""וביום השביעי חג לי'י"" (שמות יג,ו). אין לי אלא יום טוב ראשון ואחרון שהם טעונים חגיגה, חולו של מועד מניין? הרי אתה דן: הואיל ויום טוב ראשון ואחרון קרויים מקרא קודש, וחולו של מועד קרוי מקרא קודש, אם למדת על יום טוב ראשון ואחרון שהם קרויים מקרא קודש שהם טעונים חגיגה, אף חולו של מועד שהוא קרוי מקרא קודש דין הוא שיטעון חגיגה.</small><br>רבי יוסי הגלילי אומר: הרי הוא אומר: ""שבעת ימים תחוג לי'י אלוהיך"" (דברים טז,טו) - להביא שבעת ימי הפסח שיטענו חגיגה. או אינו מדבר אלא בחג? כשהוא אומר: ""וחגותם אותו חג לי'י"" (ויקרא כג,מא), הרי חג אמור. ומה אני מקיים ""שבעת ימים תחוג לי'י""? להביא שבעת ימי הפסח שיטענו חגיגה.<br><br><small>תנא קמא ורבי יוסי הגלילי מחייבים הבאת חגיגה בכל אחד משבעת ימי הפסח, אלא שתנא קמא לומד זאת מהשוואת חול המועד לימי ה'חג' המפורשים בכתוב (ראשון ושביעי), ואילו רבי יוסי הגלילי דורש את האמור בסוכות אף לעניין פסח, ובסוכות הרי מפורש שיש לחוג שבעה ימים, ולא רק יום אחד.<br>הלשון 'טעון חגיגה' האמור כאן על כל שבעת הימים מורה בבירור על חיוב מתמשך, ולא על תשלומים (""שמחת הרגל בתלמודם של תנאים"", עמודים 68-69).<br><br>ב<b>בבלי חגיגה</b> ט,א-ב אמרו: ותנא מייתי לה (את ההלכה ש</small>מי שלא הקריב קורבנות חגיגה ביום טוב הראשון של החג מביא אותם כל הרגל<small>) מהכא: ""וחגותם אותו חג לה' שבעת ימים בשנה"" (ויקרא כג,מא) - יכול יהא חוגג והולך כל שבעה! - תלמוד לומר: ""אותו"" - אותו (יום טוב הראשון של החג) אתה חוגג, ואי אתה חוגג כל שבעה. אם כן, למה נאמר ""שבעה""? - לתשלומים.<br>מאי תשלומים? - רבי יוחנן אמר: תשלומים לראשון (שקורבנות שהיה חייב להביא ביום הראשון ולא הביא יכול להשלים בשאר הימים). ורבי אושעיה אמר: תשלומים זה לזה (שכל יום הוא חיוב לעצמו, אם לא הביא קודם את קורבנותיו).<br>מאי בינייהו? - אמר רבי זירא: חיגר ביום ראשון ונתפשט (התרפא) ביום שני איכא בינייהו. רבי יוחנן אמר: תשלומים לראשון - דחזי בראשון חזי בשני, דלא חזי בראשון לא חזי בשני (שהרי השני אינו אלא תשלומים לראשון בלבד). ורבי אושעיה אמר: תשלומים זה לזה - אף על גב דלא חזי בראשון חזי בשני (שהרי הוא חיוב בפני עצמו).<br>ומי אמר רבי יוחנן הכי? והאמר חזקיה: נטמא ביום (ביום טוב הראשון) - מביא (קורבנות הרגל כשייטהר ברגל, מכיוון שהיה ראוי לחגיגה לפני טומאתו), בלילה (נטמא בליל יום טוב הראשון) - אינו מביא (קורבנות הרגל אחרי שייטהר, שמכיוון שלא היה ראוי לחגיגה לפני טומאתו, שוב אין חיוב חל עליו). ורבי יוחנן אמר: אף בלילה - נמי מביא! - אמר רבי ירמיה: שאני טומאה הואיל ויש לה תשלומים בפסח שני (כשהיה טמא ולא הקריב קורבן פסח בראשון).<br>מתקיף לה רב פפא: הניחא למאן דאמר: שני תשלומים דראשון הוא (למי שנתחייב בראשון ונאנס ולא עשאו, שלדעה זו טומאה אינה דחייה גמורה). אלא למאן דאמר: שני רגל בפני עצמו הוא (גם למי שלא נתחייב בראשון, שלדעה זו אין להוכיח מכאן לעניין תשלומים למי שנטמא) - מאי איכא למימר?...<br><br>בבבלי חגיגה ט,א הובאו מדרשי הלכה המלמדים שחובת חגיגה היא ביום הראשון אך יש לה תשלומים בכל ימי הרגל. לפי הבבלי הכל מודים שאין בשאר הימים אלא חובת תשלומים, ולא נחלקו אלא בגדר התשלומים.<br>מפרשי הירושלמי הסכימו כולם בביאור שיטת רבי הושעיה: אין הוא סבור שחובת החגיגה חלה בכל שבעת ימי החג, אלא אף הוא מודה שבשאר הימים אין צורך אלא בתשלומים אם לא הקריב בראשון, ולא נחלק רבי הושעיה על רבי יוחנן אלא בגדרם של התשלומים כמפורש בבבלי. אבל קשה ביותר לקיים הסבר זה בירושלמי. שהרי לביאור זה נמצא שאין מחלוקת של ממש בין רבי יוחנן לרבי הושעיה: שניהם מודים שתשלומים לפנינו, ושגדר התשלומים הוא 'זה לזה', היינו שאף הפטור בראשון חייב בשני. ולא עוד אלא שאין בדברי רבי הושעיה כל רמז לעניין התשלומים, ומלשונו ברור שאכן 'כל שבעה חובה' - דברים כמשמעם.<br>ברי שרבי הושעיה אימץ את שיטת המכילתא להלכה, והוא סבור שכל שבעה חובה להביא קורבן חגיגה. לפיכך אין לירושלמי כל צורך לבאר 'מה נפק' בין רבי הושעיה לחולקים עליו אלא לבאר את המחלוקת שבין חזקיה לרבי יוחנן, כי שניהם מודים בתשלומים, ולא נחלקו אלא בגדרם: לחזקיה גר שנתגייר פטור בשאר הימים, שהרי היה פטור בראשון, ואילו לרבי יוחנן חייב, ורבי הושעיה ודאי מודה בזה לרבי יוחנן, שהרי לשיטתו כל שבעה חובה.<br>אבל הבבלי לא הכיר את שיטת המכילתא כל עיקר, ואינו יודע אלא את משנתנו וסיעתה, שאין חובת חגיגה למעלה מפעם אחת. כדי לא להעמיד את רבי הושעיה כחולק על המקורות התנאיים, הוצרך הבבלי לעבד את שיטתו ולפרשה: לא 'כל שבעה חובה', אלא 'כל שבעה תשלומים זה לזה', ונמצא רבי הושעיה בבבלי כרבי יוחנן בירושלמי, ורבי יוחנן בבבלי כחזקיה בירושלמי (""שמחת הרגל בתלמודם של תנאים"", עמודים 70-72).</small>"
Jerusalem Talmud Chagigah 1:1:10,אַנְדְּרוֹגִינוֹס. כָּל־זְכ֣וּרְךָ֔. פְּרָט לְאַנְדְּרוֹגִינוֹס. תַּמָּן תַּנִּינָן. סָפֵק אַנְדְּרוֹגִינוֹס אֵין מְחַלְּלִין עָלָיו אֶת הַשַּׁבָּת. רִבִּי יְהוּדָה מַתִּיר בָּאַנְדְּרוֹגִינוֹס׃ מַה אָמַר כָּא רִבִּי יְהוּדָה. נִישׁמְעִינָהּ מִן הָדָא. יוֹחָנָן בֶּן דַּהֲבַאי מִשֵּׁם רִבִּי יְהוּדָה. אַף הַסּוּמֶא. וְלֵית בַּר־נַשׁ אָמַר אַף אֶלָּא דְהוּא מוֹדֵי עַל קַדְמִייָתָא. מִחְלְפָא שִׁיטָּתֵיהּ דְּרִבִּי יְהוּדָה. תַּמָּן הוּא אָמַר. פְּרָט. וְהָכָא הוּא אָמַר. לְרַבּוֹת. רִבִּי יְהוּדָה וְרַבָּנִן מִקָרָא אֶחָד הֵן דּוֹרְשִׁין. רַבָּנִן דּוֹרְשִׁין עָרֵל. מַה תַלְמוּד לוֹמַר עָרֵל זָכָר. עַד שֶׁיְּהֵא כוּלּוֹ זָכָר. רִבִּי יוּדָה דָרַשׁ זָכָר. מַה תַלְמוּד לוֹמַר עָרֵל. וַאֲפִילוּ מִקָצָתוֹ עָרֵל. בְּרַם הָכָא. כָּל־זְכ֣וּרְךָ֔. פְּרָט לְאַנְדְּרוֹגִינוֹס.,"במשנה שנינו: <b>""</b>הכל חייבין בראייה חוץ מ<b>אנדרוגינס"".</b><br>מניין למדים שאנדרוגינס פטור מן הראייה? -<br>כתוב בעניין שלוש רגלים: <b>""</b>שָׁלֹשׁ פְּעָמִים בַּשָּׁנָה יֵרָאֶה <b>כָּל זְכוּרְךָ</b> אֶל פְּנֵי הָאָדֹן ה' / אֶת פְּנֵי הָאָדֹן ה' / אֶת פְּנֵי ה' אֱלֹהֶיךָ<b>""</b> (שמות כג,יז; שמות לד,כג; דברים טז,טז) – כלל הזכרים שבך חייבים להיראות לפני ה' במקדש בשלוש הרגלים, <b>- פרט לאנדרוגינס</b> – יש להוציא מן הכלל את האנדרוגינס, שלמדים מן המילים ""כל זכורך"" שרק מי שהוא זכר כולו חייב בראייה, אבל אנדרוגינס שאין הוא זכר כולו אלא הוא מקצת זכר פטור מן הראייה<b>.</b><br><br>ומציעים משנה ממקום אחר: <b>תמן תנינן:</b> – שם שנינו (משנה שבת יט,ג בעניין דחיית שבת משום מילה): <b>ספק</b> – שספק הוא, האם נולד לאחר שבעה חודשים של היריון שהוא קרוב לחיים ודוחים עליו את השבת כדי למולו, או שמא נולד לאחר שמונה חודשים של היריון שמסוכן הוא ובוודאי לא יחיה ואין דוחים עליו את השבת כדי למולו, ו<b>אנדרוגינס</b> – אדם שיש לו זכרות ונקבות, <b>אין מחללין עליו</b> (בקטע גניזה של המשנה ובפסקה מהמשנה בירושלמי שבת: 'עלי<b>הן</b>') <b>את השבת</b> – ואין מלים אותם בשבת<b>. רבי יהודה</b> (בר אלעאי, מגדולי התנאים בדור הרביעי) <b>מתיר באנדרוגינס</b> – לדחות עליו את השבת כדי למולו, לפי שרבי יהודה סובר שהוא כזכר לעניין מילה<b>.</b><br>כאן התחלת מקבילות בירושלמי שבת יט,ג ויבמות ח,א.<br>ושואלים: <b>מה אמר כא</b> (במקבילות: 'בה', וצריך להגיה שם כמו כאן) <b>רבי יהודה?</b> – מה אומר כאן (בחגיגה) רבי יהודה? (האם גם לעניין ראייה מחשיב רבי יהודה את אנדרוגינס כזכר והוא חייב בראייה?)<br>ופושטים את השאלה בהצעת מקור תנאי: <b>נישמעינה מן הדא:</b> – נשמע (נלמד) אותה מזאת (מברייתא): <b>יוחנן בן דהבאי</b> (תנא בדור הרביעי) אמר <b>מש</b>ו<b>ם רבי יהודה: אף הסומא</b> (עיוור) – בשתי עיניו פטור מן הראייה<b>.</b> ויש לדייק: <b>ולית בר נש אמר</b> – ואין אדם אומר: ""<b>אף</b>"", <b>אלא דהוא מודי על קדמייתא</b> – אלא שהוא מודה על (ההלכה) הראשונה (פירוש 'קדמייתא' כאן ובמקבילות: ההלכה הראשונה שבאה במשנה, לעומת דברי רבי יהודה שבאו עליה בתוספתא חגיגה א,א (""אוצר לשונות ירושלמיים""). - רבי יהודה האומר ""אף"" מודה בשאר המנויים במשנה וגם אנדרוגינס בכלל שהם פטורים מן הראייה)<b>.</b><br>ומציעים סתירה מדבריו של חכם על עצמו: <b>מחלפא שיטתיה דרבי יהודה!</b> – מוחלפת שיטתו של רבי יהודה (דבריו כאן סותרים את דבריו שלו עצמו במקום אחר)! ומפרטים את הסתירה: <b>תמן הוא אמר:</b> – שם (בחגיגה) הוא אומר: <b>פרט</b> – ""כל זכורך"" - פרט לאנדרוגינס, שפטור מן הראייה, שאינו כזכר<b>, והכא הוא אמר:</b> – וכאן (בשבת) הוא אומר: <b>לרבות</b> – ""כל זכר"" (בראשית יז,י ו-יב) - לרבות אנדרוגינס, שדוחים את השבת על אנדרוגינס כדי למולו, שהוא כזכר (לימוד זה לרבי יהודה נמצא בבבלי שבת, ראה להלן)<b>?!</b><br>ומיישבים את הסתירה: <b>רבי יודה ורבנ</b>י<b>ן</b> – והחכמים, שנחלקו בדין אנדרוגינס לעניין מילה, <b>מקרא אחד</b> (פסוק אחד מסוים) <b>הן דורשין</b> – כתוב בעניין ברית מילה: ""וְעָרֵל זָכָר אֲשֶׁר לֹא יִמּוֹל אֶת בְּשַׂר עָרְלָתוֹ, וְנִכְרְתָה הַנֶּפֶשׁ הַהִוא מֵעַמֶּיהָ"" (בראשית יז,יד)<b>. רבנ</b>י<b>ן דרשין</b> – החכמים דורשים <b>""עָרֵל""</b> (בראשית יז,יד) <b>- מה תלמוד לומר</b> – מה יש ללמוד מהכתוב היתר: <b>""</b>(<b>ערל</b>) <b>זָכָר""? עד שיהא כולו זכר</b> – רק מי שהוא זכר כולו חייבים למולו, אבל אנדרוגינס שאין הוא זכר כולו אין חייבים למולו<b>.</b> ו<b>רבי יודה דרש</b> – דורש <b>""זָכָר""</b> (בראשית יז,יד) <b>- מה תלמוד לומר</b> – מה יש ללמוד מהכתוב היתר: <b>""עָרֵל""? ואפילו מקצתו ערל</b> – אף אם יש בו קצת עורלה - חייבים למולו, ולכן אנדרוגינס שמקצתו ערל חייבים למולו<b>. ברם הכא</b> – אבל כאן (בחגיגה), <b>- ""כָּל זְכוּרְךָ""</b> (שמות כג,יז; שמות לד,כג; דברים טז,טז) <b>- פרט לאנדרוגינס</b> – רק מי שהוא זכר כולו חייב בראייה, אבל אנדרוגינס שאין הוא זכר כולו אלא הוא מקצת זכר פטור מן הראייה<b>.</b><br><br><small>עד כאן המקבילות בירושלמי שבת ויבמות.<br><br>פתיחת הסוגיה בשבת וביבמות: 'תמן תנינן: הכל חייבין בראייה חוץ מ...אנדרוגינס', שהיא משנת חגיגה. ואילו פתיחת הסוגיה בחגיגה: 'תמן תנינן: 'ספק אנדרוגינס... רבי יהודה מתיר באנדרוגינס', שהיא משנת שבת.<br>מקור הסוגיה בחגיגה, ומשם הועתקה לשבת וממנה ליבמות. שכן הלשון שבהמשך: 'מה אמר כא רבי יהודה?' ו'כא' = 'הכא' היינו חגיגה, לעומת 'תמן תנינן' שבפתיחת הסוגיה בחגיגה שהיא משנת שבת. וכל כוונת הסוגיה היא לברר דעת רבי יהודה באנדרוגינס לעניין ראייה, האם דינו כזכר אם לאו. ועוד, שבסוף הסוגיה בא: 'ברם הכא (חגיגה) - ""כָּל זְכוּרְךָ"" - פרט לאנדרוגינס'.<br>אלא שהמשפט: 'תמן הוא אמר: פרט, והכא הוא אמר: לרבות?!', שבו 'תמן' - חגיגה ו-'והכא' - שבת, קשה, שהיה צריך לומר: 'תמן הוא אמר: לרבות, והכא הוא אמר: פרט?!'. אבל שמא יש כאן אשגרה ממקום אחר. אין במשפט זה כדי לשנות מה שהכרענו שהמקור הוא בחגיגה. והמעתיקים החליפו בשבת בפתיחה את משנת שבת במשנת חגיגה (""סוגיות מקבילות בירושלמי"" (עבודה), עמוד 87).<br><br>ב<b>מכילתא דרבי ישמעאל</b> מסכתא דכספא פרשה כ נאמר: ""כל זכורך"" - להוציא טומטום ואנדרוגינוס.<br><br>ב<b>בבלי חגיגה</b> ד,א אמרו: תנו רבנן: ""זכורך"" - להוציא טומטום ואנדרוגינוס.<br><br>ב<b>ספרא</b> 'תזריע' פרשה א נאמר: ""עורלתו"" - עורלתו ודאי דוחה את השבת, ואין הספק דוחה את השבת. ""עורלתו"" - עורלתו ודאי דוחה את השבת, ואין אנדרוגינוס דוחה את השבת. רבי יהודה אומר: אנדרוגינוס דוחה את השבת.<br><br>ב<b>בבלי שבת</b> קלו,ב-קלז,א אמרו: ""רבי יהודה מתיר באנדרוגינוס"". - אמר רב שיזבי אמר רב חסדא: לא לכול אמר רבי יהודה אנדרוגינוס זכר הוא (אלא לדין מילה בלבד), שאם אתה אומר כן (שדינו כזכר לכל דבר) - בערכין ייערך! - ומנלן דלא מיערך? - דתניא: ""הזכר"" (ויקרא כז,ג) - ולא טומטום ואנדרוגינוס. יכול לא יהא בערך איש, אבל יהא בערך אישה! - תלמוד לומר: ""הזכר"" ""ואם נקבה היא"" (ויקרא כז,ג-ד) - זכר ודאי ונקבה ודאית, ולא טומטום ואנדרוגינוס.<br>אמר רב נחמן בר יצחק: אף אנן נמי תנינא (שלא לכול אמר רבי יהודה אנדרוגינוס זכר הוא): הכול כשרים לקדש (מי חטאת), חוץ מחרש, שוטה וקטן. רבי יהודה מכשיר בקטן ופוסל באישה ובאנדרוגינוס (משנה פרה ה,ד). - שמע מינה.<br>ומאי שנא גבי מילה (שלרבי יהודה אנדרוגינוס כזכר)? - משום דכתיב: ""הימול לכם כל זכר"" (בראשית יז,י).<br><br>שני התלמודים מדגישים, שרק לעניין מילה מחשיב רבי יהודה את אנדרוגינס כזכר, אבל לא לדברים אחרים כמו ערכים, קידוש מי חטאת וראייה. בתלמודים נאמרו דרשות שונות לרבי יהודה לעניין מילה.</small><br><br><b>יוחנן בן דהבאי משום רבי יהודה: אף הסומא</b><br>ב<b>מכילתא דרבי ישמעאל</b> מסכתא דכספא פרשה כ נאמר: ""יראה"" - להוציא את הסומים.<br>וב<b>מכילתא דרבי שמעון בר יוחאי</b> שמות כג,יז נאמר: ""יראה"" - פרט לסומה שאין יכול לראות.<br><br>ב<b>תוספתא חגיגה</b> א,א שנו: יוחנן בן דהבאי אומר משום רבי יהודה: אף הסומא, שנאמר: ""יראה"" - פרט לסומא (דורשים ""יֵרָאֶה"" 'יִרְאֶה', וסומא בשתי עיניו אינו יכול לראות).<br><br>המשנה הראשונה שהיתה לפני רבי יהודה לא שנתה סומא, והוסיף רבי יהודה סומא במשנתו, ורבי שנה במשנתנו את משנת רבי יהודה שכללה סומא (""תוספתא כפשוטה""; ""מקורות ומסורות"", מועד ג, עמוד תקעח).<br><br>ב<b>בבלי חגיגה</b> ב,א אמרו: תניא: יוחנן בן דהבאי אומר משום רבי יהודה: סומא באחת מעיניו פטור מן הראייה, שנאמר: ""יֵרָאֶה"" 'יִרְאֶה'...<br><br>במקורות ארץ ישראלים לא נזכר בשום מקום שסומא באחת מעיניו פטור מן הראייה. ובדברי יוחנן בן דהבאי לא נזכר לא בתוספתא ולא בירושלמי סומא באחת מעיניו, ובוודאי שלפי פשוטה של לשון בתוספתא ובירושלמי בסומא בשתי עיניו עסוקים אנו שאינו יכול לראות (""תוספתא כפשוטה"").<br><br>הירושלמי להלן אינו מזכיר את המקור לפטור של הסומא, אף שהוא מזכיר את המקורות לשאר הפטורים המנויים במשנה. מזה יש להוכיח שבמשנה שלפני הירושלמי לא היה ""והסומא"" (כך כתבו ב""שערי תורת ארץ ישראל"" עמוד 618 וב""מבוא לנוסח המשנה"" עמוד 1307). אך קביעה זו מנוגדת לכל עדי הנוסח של המשנה, והירושלמי לא פירש את המקור לפטור של הסומא משום שדרכו לקצר (כך כתב ב""תוספתא כפשוטה"". וראה ""מקורות ומסורות"", מועד ג, עמודים תקעח-תקעט).</small>"
Jerusalem Talmud Chagigah 1:1:11,נָשִׁים. כָּל־זְכ֣וּרְךָ֔. פְּרָט לְנָשִׁים.,"במשנה שנינו: <b>""</b>הכל חייבין בראייה חוץ מ<b>נשים"".</b><br>מניין למדים שנשים פטורות מן הראייה? -<br>מביאים מדרש: כתוב בעניין שלוש רגלים: <b>""</b>שָׁלֹשׁ פְּעָמִים בַּשָּׁנָה יֵרָאֶה <b>כָּל זְכוּרְךָ</b> אֶל פְּנֵי הָאָדֹן ה' / אֶת פְּנֵי הָאָדֹן ה' / אֶת פְּנֵי ה' אֱלֹהֶיךָ<b>""</b> (שמות כג,יז; שמות לד,כג; דברים טז,טז) – כלל הזכרים שבך חייבים להיראות לפני ה' במקדש בשלוש הרגלים, <b>- פרט לנשים</b> – יש להוציא מן הכלל את הנשים, שלמדים מן המילים ""כל זכורך"" שרק הזכרים חייבים בראייה<b>.</b><br><br><small>ב<b>מכילתא דרבי ישמעאל</b> מסכתא דכספא פרשה כ, ב<b>מכילתא דרבי שמעון בר יוחאי</b> שמות כג,יז וב<b>ספרי דברים</b> פסקה קמג נאמר: ""זכורך"" - להוציא את הנשים.<br><br>ב<b>בבלי חגיגה</b> ד,א אמרו: תנו רבנן: ""זכור"" - להוציא את הנשים.</small>"
Jerusalem Talmud Chagigah 1:1:12,עֲבָדִים. נִישְׁמְעִינָהּ מִן הָדָא. שָׁלֹ֥שׁ פְּעָמִ֖ים בַּשָּׁנָ֑ה יֵֽרָאֶה֙ כָּל־זְכ֣וּרְךָ֔. אֶת שֶׁאֵין לוֹ אָדוֹן אֶלָּא הַקָּדוֹשׁ בָּרוּךְ הוּא. יָצָא הָעֶבֶד שֶׁיֵּשׁ לוֹ אָדוֹן אַחֵר. אָמַר רִבִּי יְהוֹשֻׁעַ בֶּן לֵוִי. מְנַיִין שֶׁכָּל־הַמְּקַייֵם מִצְוַת רְאִייָה כְּאִילּוּ מְקַבֵּיל פְּנֵי שְׁכִינָה . מִן הָדָא שָׁלֹ֥שׁ פְּעָמִ֖ים בַּשָּׁנָ֑ה יֵֽרָאֶה֙ כָּל־זְכ֣וּרְךָ֔ אֶל־פְּנֵי֭ הָֽאָדֹ֥ן ׀ ײ֨ וגו׳.,"במשנה שנינו: <b>""</b>הכל חייבין בראייה חוץ מ<b>עבדים"".</b><br>מניין למדים שעבדים פטורים מן הראייה? -<br>מציעים מקור עם תוספת דרשה: <b>נישמעינה מן הדא</b> (מונח זה מציע פשיטת בעיות. כאן המונח אינו מציע פשיטת בעיה, אלא מוסב ישירות על המשנה. מסתבר שכאן צריך לומר '<b>מן הדא</b>' במקום 'נישמעינה מן הדא', וכי הביטוי 'נישמעינה מן הדא' בא כאן באשגרה, אולי מלעיל (שם המונח הזה מתאים) (""הטרמינולוגיה של הירושלמי"", עמוד 490, הערה 76))<b>:</b> – מזאת (מהפסוק הזה): כתוב בעניין שלוש רגלים: <b>""שָׁלֹשׁ פְּעָמִים בַּשָּׁנָה יֵרָאֶה כָּל זְכוּרְךָ</b> אֶל פְּנֵי הָאָדֹן ה' / אֶת פְּנֵי הָאָדֹן ה'<b>""</b> (שמות כג,יז; שמות לד,כג) – כלל הזכרים שבך חייבים להיראות לפני ה', שהוא האדון על הכול, במקדש בשלוש הרגלים; ויש לדרוש מן המילים ""פני האדון ה'"": <b>- את שאין לו אדון אלא הקב""ה</b> – מי שיש לו רק אדון אחד, שהוא הקב""ה, הוא חייב בראייה<b>, יצא</b> (היה מחוץ לכלל) <b>העבד שיש לו אדון אחר</b> – חוץ מן הקב""ה, ולכן העבד פטור מן הראייה (דרשה זהה ישנה בירושלמי ברכות ג,ג בעניין פטור של עבדים מקריאת ""שמע"")<b>.</b><br><br><small>ב<b>בבלי חגיגה</b> ד,א אמרו: ""ועבדים שאינם משוחררים"". - מנלן? - אמר רב הונא: אמר קרא: ""את פני האדון ה'"" (שמות לד,כג) - מי שאין לו אלא אדון אחד (""האדון ה'""), יצא זה שיש לו אדון אחר.</small><br><br>מביאים דרשה נוספת שנדרשת מהפסוק הזה.<br><b>אמר רבי יהושע בן לוי</b> (אמורא ארץ ישראלי בדור הראשון)<b>: מניין שכל המקיים מצות ראייה כאילו מקביל פני שכינה</b> (כבוד אלוהים) – כאילו בא לפני הקב""ה, וכביכול רואה את פני הקב""ה<b>?</b> ויש להציע מקור: <b>מן הדא:</b> – מזאת (מהפסוק הזה): <b>""שָׁלֹשׁ פְּעָמִים בַּשָּׁנָה יֵרָאֶה כָּל זְכוּרְךָ אֶת פְּנֵי הָאָדֹן י'י אֱלֹהֵי יִשְׂרָאֵל""</b> (שמות לד,כג) – יש לדרוש את המילה ""יֵרָאֶה"" כאילו כתוב ""יִרְאֶה"", שהעולה לרגל אל בית ה' כאילו מקביל את פני השכינה וכביכול רואה את פני ה' (דרשה דומה ישנה בירושלמי ברכות א,ב: ""'וראיתם אותו' (במדבר טו,לט) - מגיד שכל המקיים מצות ציצית כאילו מקביל פני שכינה"", שיש לדרוש את המילה ""אותו"" שהיא מוסבת על הקב""ה)<b>.</b>"
Jerusalem Talmud Chagigah 1:1:13,חִיגֵּר. דִּכְתִיב רְגָלִים.,"במשנה שנינו: <b>""</b>הכל חייבין בראייה חוץ מ<b>חיגר"".</b><br>מניין למדים שחיגר פטור מן הראייה? -<br>מציעים פסוק: <b>דכתיב:</b> – שכתוב בעניין שלוש רגלים: <b>""</b>שָׁלֹשׁ <b>רְגָלִים</b> תָּחֹג לִי בַּשָּׁנָה<b>""</b> (שמות כג,יד) – כל אחד מישראל חייב לחגוג לשם ה' שלוש פעמים בכל שנה; ויש ללמוד מן המילה ""רגלים"", שיש במשמעותה כאן גם הליכה ברגל אל בית ה', שרק מי שיכול לעלות ברגליו למקדש חייב בראייה, אבל החיגר שאינו יכול לעלות ברגליו למקדש פטור מן הראייה<b>.</b>"
Jerusalem Talmud Chagigah 1:1:14,חוֹלֶה. דִּכְתִיב וְשָׂמַחְתָּ.,"במשנה שנינו: <b>""</b>הכל חייבין בראייה חוץ מ<b>חולה"".</b><br>מניין למדים שחולה פטור מן הראייה? -<br>מציעים פסוק: <b>דכתיב:</b> – שכתוב (בחג השבועות ובחג הסוכות): <b>""וְשָׂמַחְתָּ</b> לִפְנֵי ה' אֱלֹהֶיךָ<b>""</b> (דברים טז,יא); ""<b>וְשָׂמַחְתָּ</b> בְּחַגֶּךָ"" (דברים טז,יד) – חייבים לשמוח במקדש ברגל; ויש ללמוד מן המילה ""ושמחת"" שהחולה שאינו יכול לשמוח מחמת חוליו פטור מן הראייה, כיוון שתכלית הראייה היא השמחה<b>.</b><br><br><small>ב<b>מכילתא דרבי ישמעאל</b> מסכתא דכספא פרשה כ נאמר: ""רגלים"" (שמות כג,יד) - המהלכים ברגליהם, להוציא את החיגרים. ""ושמחת"" (דברים טז,יא) - להוציא חולה.<br><br>ב<b>בבלי חגיגה</b> ד,א אמרו: ""והחיגר והסומא והחולה והזקן"". - תנו רבנן: ""רגלים"" (שמות כג,יד) - פרט לחיגר ולחולה ולסומא ולזקן.<br><br>התלמודים חלוקים במקור לפטור של חולה.</small>"
Jerusalem Talmud Chagigah 1:1:15,זָקֵן. דִּכְתֵיב רְגָלִים. אָמַר רִבִּי יוֹסֶה. תַּרְתֵּיהוֹן לְקוּלָּא. יָכוֹל לִשְׂמוֹחַ וְאֵינוֹ יָכוֹל לְהַלֵּךְ. קוֹרֵא אֲנִי עָלָיו רְגָלִים. יָכוֹל לְהַלֵּךְ וְאֵינוֹ יָכוֹל לִשְׂמוֹחַ. קוֹרֵא אֲנִי עָלָיו וְשָׂמַחְתָּ.,"במשנה שנינו: <b>""</b>הכל חייבין בראייה חוץ מ<b>זקן</b> כל שאינו יכול לעלות ברגליו<b>"".</b><br>מניין למדים שזקן פטור מן הראייה? -<br>מציעים פסוק: <b>דכתיב:</b> – שכתוב בעניין שלוש רגלים: <b>""</b>שָׁלֹשׁ <b>רְגָלִים</b> תָּחֹג לִי בַּשָּׁנָה<b>""</b> (שמות כג,יד) – כל אחד מישראל חייב לחגוג לשם ה' שלוש פעמים בכל שנה; ויש ללמוד מן המילה ""רגלים"", שיש במשמעותה כאן גם הליכה ברגל אל בית ה', שרק מי שיכול לעלות ברגליו למקדש חייב בראייה, אבל הזקן שאינו יכול לעלות ברגליו למקדש פטור מן הראייה<b>.</b><br><b>אמר רבי יוסה</b> (מגדולי אמוראי ארץ ישראל בדור הרביעי)<b>: תרתיהון</b> (צריך לומר: 'תרתיה<b>י</b>ן' (לשון רבות)) <b>לקולא</b> – שתיהן (שתי הדרשות לעיל, הדרשה מן הכתוב ""ושמחת"" בעניין חולה והדרשה מן הכתוב ""רגלים"" בעניין חיגר וזקן) לקולה (ולא לחומרה, שלא באו שתי הדרשות ללמד, שרק מי שאינו יכול לא לשמוח ולא להלך פטור מן הראייה, אבל מי שיכול לשמוח ואינו יכול להלך או מי שיכול להלך ואינו יכול לשמוח חייב בראייה, אלא באו ללמד כמבואר להלן)<b>. יכול לשמוח ואינו יכול להלך, קורא אני עליו ""רְגָלִים""</b> – יש ללמוד מן הכתוב ""רגלים"" שהוא פטור מן הראייה כיוון שאינו יכול ללכת<b>. יכול להלך ואינו יכול לשמוח, קורא אני עליו ""וְשָׂמַחְתָּ""</b> – יש ללמוד מן הכתוב ""ושמחת"" שהוא פטור מן הראייה כיוון שאינו יכול לשמוח. הרי ששתי הדרשות לקולה<b>.</b>"
Jerusalem Talmud Chagigah 1:1:16,רִבִּי יוֹחָנָן בְּשֵׁם רִבִּי יַנַּאי. בֵּית שַׁמַּי וּבֵית הִלֵּל מִקְרָא אֶחָד הֵן דּוֹרְשִׁין. בֵּית שַׁמַּי אוֹמְרִים. כָּתוּב אֶחָד אוֹמֵר זְכ֣וּרְךָ֔. וְכָתוּב אֶחָד אוֹמֵר רְגָלִים. טוּל בֵּנְתַיִם אֶת שֶׁהוּא יָכוֹל לִרְכּוֹב עַל כְּתֵיפוֹ שֶׁלְאָבִיו. וַאֲפִילוּ קָטָן יָכוֹל הוּא לִרְכּוֹב יָצָא. אֶלָּא אֶת שֶׁהוּא רוֹאֶה כְתֵיפוֹ שֶׁלְאָבִיו וּמַפְסִעַ. בֵּית הִלֵּל דּוֹרְשִׁין. כָּתוּב אֶחָד אוֹמֵר זְכ֣וּרְךָ֔. וְכָתוּב אֶחָד אוֹמֵר רְגָלִים. טוּל בֵּנְתַיִם אֶת שֶׁהוּא יָכוֹל לֶאֱחוֹז בְּיָדוֹ שֶׁלְאָבִיו. וּלְעִנְײַן טַהֲרוֹת אַתְּ אָמַר. אֵת שֶׁהוּא תָפוּס בְּיַד אָבִיו סְפֵיקוֹ כְפִיקֵּחַ. אָבִיו תּוֹפֵשׂ בְּיָדוֹ [סְפֵיקוֹ] כְחֵרֵשׁ. בְּרַם הָכָא בֵין כָּךְ וּבֵין כָּךְ חַייָב.,"במשנה שנינו: ""אי זהו קטן? כל שאינו יכול לרכוב על כתיפו של אביו ולעלות מירושלם להר הבית; דברי בית שמי. ובית הלל אומרים: כל שאינו יכול לאחוז בידו של אביו ולעלות מירושלם להר הבית"".<br>מביאים מדרש הלכה אמוראי שבא לתת טעם למחלוקת שבין בית שמיי ובית הלל.<br><b>רבי יוחנן</b> (גדול אמוראי ארץ ישראל בדור השני) אמר <b>בשם רבי ינאי</b> (אמורא ארץ ישראלי בדור הראשון)<b>: בית שמי ובית הלל מקרא אחד הן דורשין</b> – כמבואר להלן<b>.</b><br><b>בית שמי אומרים: כתוב אחד אומר: ""זְכוּרְךָ""</b> – הכתוב הזה מרבה את הקטן אף שאינו יכול לעלות מירושלים להר הבית, שהוא חייב בראייה<b>, וכתוב אחר אומר: ""רְגָלִים""</b> – הכתוב הזה ממעט את הקטן שאינו יכול לעלות מירושלים להר הבית, שהוא פטור מן בראייה<b>. טול</b> מ<b>בנתי</b>י<b>ם את שהוא יכול לרכוב על כתיפו של אביו</b> – יש להסיק משני הכתובים, שקטן שהוא יכול לרכוב על כתיפו של אביו ולעלות מירושלים להר הבית - חייב בראייה (-""זכורך""), אבל קטן שאינו יכול לרכוב על כתיפו של אביו ולעלות מירושלים להר הבית - פטור מן הראייה (-""רגלים"")<b>.</b><br>ומקשים: <b>ואפילו קטן יכול הוא לרכוב יצא</b> (אין לגרוס מילה זו, וכן כתב ב""קורבן העדה"")<b>!</b> – הרי אף אם הוא קטן ביותר, יכול הוא לרכוב על כתיפו של אביו ולעלות מירושלים להר הבית, ונמצא שיש להרבות כל קטן ואין למעט כל קטן!<br>וחוזרים מן הדבר שנאמר קודם לכן ואומרים דבר אחר: <b>אלא</b> טול מבנתיים <b>את שהוא רואה כתיפו של אביו ומפסיע</b> – יש להסיק משני הכתובים, שקטן שהוא פוסע לאביו כשהוא רואה את כתיפו של אביו כדי שירכיב אותו על כתיפו, והוא יכול לרכוב על כתיפו של אביו ולעלות מירושלים להר הבית - חייב בראייה (-""זכורך""), אבל קטן שאינו פוסע לאביו כשהוא רואה את כתיפו של אביו, אף שהוא יכול לרכוב על כתיפו של אביו ולעלות מירושלים להר הבית - פטור מן הראייה (-""רגלים"")<b>.</b><br><b>בית הלל דורשין: כתוב אחד אומר: ""זְכוּרְךָ"", וכתוב אחד</b> (צריך לומר: 'אח<b>ר</b>') <b>אומר: ""רְגָלִים"". טול</b> מ<b>בנתי</b>י<b>ם את שהוא יכול לאחוז בידו של אביו</b> – יש להסיק משני הכתובים, שקטן שהוא יכול לאחוז בידו של אביו ולעלות מירושלים להר הבית - חייב בראייה (-""זכורך""), אבל קטן שאינו יכול לאחוז בידו של אביו ולעלות מירושלים להר הבית - פטור מן הראייה (-""רגלים"")<b>.</b><br><br>ומנגידים את הדין של מקרה אחד למקרה אחר: <b>ולעניין טהרות</b> – בהלכות טהרת המאכלים, <b>את אמר</b> – אתה אומר<b>: את שהוא תפוס ביד אביו</b> – קטן שהיה תפוס בידו של אביו, <b>- ספיקו כפיקח</b> – אם ספק האם נגע הקטן בטומאה ונטמא אם לאו (ספק טומאה ברשות היחיד) - ספיקו טמא, מפני שאביו שיש בו דעת נשאל עליו, ודבר שיש בו דעת להישאל האם נטמא - ברשות היחיד ספיקו טמא<b>. אביו תופש</b> (צריך לומר: '<b>תפוש</b>', וכן הגיה ב""שערי תורת ארץ ישראל"") <b>בידו</b> – קטן שהיה תופס בידו של אביו, ואין אביו תופסו, <b>- ספיקו כחרש</b> – אם ספק האם נגע הקטן בטומאה ונטמא אם לאו - ספיקו טהור, מפני שהקטן אין בו דעת להישאל, ודבר שאין בו דעת להישאל האם נטמא - ספיקו טהור אף ברשות היחיד (הירושלמי קורא ליש בו דעת להישאל - ""פיקח"" ולאין בו דעת לישאל - ""חרש"" (""הירושלמי כפשוטו"", עמוד 267))<b>. ברם הכא</b> – אבל כאן (לעניין ראייה)<b>, בין כך ובין כך</b> – בין אם הקטן תפוס ביד אביו ועולה מירושלים להר הבית ובין אם אביו תפוס בידו ועולה מירושלים להר הבית, <b>- חייב</b> – הקטן בראייה<b>.</b><br><br>ב<b>משנה טהרות</b> ג,ו שנינו: חרש, שוטה וקטן שנמצאו במבוי שיש בו טומאה (והמבוי רשות היחיד, וספק האם הלכו במקום טומאה ונטמאו אם לאו) - הרי אלו בחזקת טהרה (לפי שאין בהם דעת להישאל, שאינם יודעים להשיב על מה ששואלים אותם, ולכן ספיקם טהור אף ברשות היחיד). וכל הפיקח (שיש בו דעת להישאל, אלא שספק לו האם הלך במקום טומאה אם לאו) - בחזקת טומאה (שברשות היחיד ספק טומאה טמא).<br><small>וב<b>תוספתא טהרות</b> ג,ז שנו: תינוק שהיה תפוס בידו של אביו או שהיה רכוב על גבי כתיפו של אביו - ספיקו טמא, מפני שאביו נשאל עליו. חרש, שוטה וקטן - ספיקם טהור, מפני שאין בהם דעת לישאל.</small>"
Jerusalem Talmud Chagigah 1:1:17,רִבִּי בּוּן בַּר חִייָה בְּעָא קוֹמֵי רִבִּי זְעוּרָה. אֵיכָן הָיוּ מַרְאִים פָּנִים. בְּהַר הַבָּיִת אוֹ בָעֲזָרוֹת. אָמַר לֵיהּ. נִישְׁמְעִינָהּ מִן הָדָא. הַטָּמֵא פָּטוּר מִן הָֽרְאִייָה. דִּכְתִיב וּבָא֭תָ שָּֽׁמָּה וַֽהֲבֵאתֶ֣ם שָׁ֗מָּה. וְאֵין טָמֵא מֵת נִכְנַס לְהַר הַבַּיִת. הָדָא אָֽמְרָה. בָּעֲזָרָה הָיוּ מַרְאִים פָּנִים.,"ומציעים בעיה: <b>רבי בון בר חייה</b> (אמורא ארץ ישראלי בדור השלישי) <b>בעא קומי</b> – שאל לפני <b>רבי זעורה</b> (רבי זירא, מגדולי אמוראי ארץ ישראל בדור השלישי)<b>: איכן</b> (היכן) <b>היו מראים פנים?</b> – באיזה מקום במקדש חייבים בראיית פנים בשלושה רגלים? <b>בהר הבית או בעזרות?</b> – האם די להראות פנים בהר הבית או שמא צריך להראות פנים בעזרה?<br>ופושטים את הבעיה בהצעת מקור תנאי בתוספת דיון קצר: <b>אמר ליה:</b> – אמר לו (רבי זעורה): <b>נישמעינה מן הדא:</b> – נשמע (נלמד) אותה מזאת (מברייתא): <b>הטמא פטור מן הראייה</b> מהבאת קורבן עולת ראייה<b>, דכתיב:</b> – שכתוב (בעניין המצוות הקשורות למקום שיבחר ה'): <b>""</b>כִּי אִם אֶל הַמָּקוֹם אֲשֶׁר יִבְחַר ה' אֱלֹהֵיכֶם מִכָּל שִׁבְטֵיכֶם לָשׂוּם אֶת שְׁמוֹ שָׁם לְשִׁכְנוֹ תִדְרְשׁוּ <b>וּבָאתָ שָׁמָּה</b>, <b>וַהֲבֵאתֶם שָׁמָּה</b> עֹלֹתֵיכֶם וְזִבְחֵיכֶם וְאֵת מַעְשְׂרֹתֵיכֶם וְאֵת תְּרוּמַת יֶדְכֶם וְנִדְרֵיכֶם וְנִדְבֹתֵיכֶם וּבְכֹרֹת בְּקַרְכֶם וְצֹאנְכֶם<b>""</b> (דברים יב,ה-ו) – כל אחד מכם יבוא אל המקום שיבחר ה' לשכון בו ויביא לשם את קורבנותיו. ויש ללמוד מן הכתוב הזה, שמי שמותר לבוא למקדש חייב להביא קורבנות, אבל מי שאסור לבוא למקדש פטור מלהביא קורבנות. וכיוון שטמא אסור לבוא למקדש, פטור מלהביא קורבנות עולת ראייה ושלמי שמחה<b>.</b> ויש לתמוה: <b>ואֵין טמא מת נכנס להר הבית?!</b> (בתמיהה) – הרי טמא מת מותר להיכנס להר הבית, ואם ראיית פנים היא בהר הבית, מדוע הוא פטור מן הראייה? ומציעים את התשובה לבעיה: <b>הדא אמרה:</b> – זאת אומרת: <b>בעזרה היו מראים פנים</b> – ראיית פנים היא בעזרה, ולא בהר הבית. וכיוון שטמא מת אסור להיכנס לעזרה, הוא פטור מן הראייה (מן התורה מותר טמא מת להיכנס אף לעזרת נשים, שעזרת נשים דינה כהר הבית, ולכן העזרה האמורה כאן היא עזרת ישראל)<b>.</b><br><br><small>ב<b>תוספתא חגיגה</b> א,א שנו: הטמא פטור מן הראייה, שנאמר: ""ובאת שמה"" ""והבאתם שמה"" (דברים יב,ה-ו) - הראוי ליכנס לעזרה, יצא טמא שאין ראוי ליכנס לעזרה.<br><br>ב<b>בבלי חגיגה</b> ד,ב אמרו: תנו רבנן: טמא פטור מן הראייה, דכתיב: ""ובאת שמה"" ""והבאתם שמה"" (דברים יב,ה-ו) - כל שישנו בביאה (למקדש) ישנו בהבאה (של קורבנות), וכל שאינו בביאה אינו בהבאה.</small>"
Jerusalem Talmud Chagigah 1:1:18,"<i data-overlay=""Vilna Pages"" data-value=""3b""></i>מֵאֵיכָן אַתְּ מוֹדֵד. מִן הַחוֹמָה אוֹ מִן הַבָּתִּים. תַּנֵּי שְׁמוּאֵל. מִן הַשִּׁילוֹחַ. וְשִׁילוֹחַ הָיָה בְאֶמְצַע הַמְּדִינָה.","ומציעים בעיה נוספת: <b>מאיכן</b> (מהיכן) <b>את</b> (אתה) <b>מודד?</b> – מהיכן בירושלים מודדים את המרחק שהקטן יכול לאחוז בידו של אביו ולעלות להר הבית? <b>מן החומה? מן הבתים?</b> – האם יש למדוד מן החומה שסביב ירושלים, שמקלים למדוד מהמקום הרחוק ביותר מהר הבית, או שמא יש למדוד מן הבתים שבתוך ירושלים הסמוכים להר הבית, שמחמירים למדוד מהמקום הקרוב ביותר להר הבית?<br>ופושטים את הבעיה בהצעת ברייתא המיוחסת לאמורא: <b>תני</b> – שונה (ברייתא) <b>שמואל</b> (מגדולי אמוראי בבל בדור הראשון)<b>: מן השילוח</b> (בריכה בירושלים שבה נקווים מי מעיין הגיחון, ומקומה בקצה הדרום מזרחי של ירושלים סמוך לחומת העיר בתקופת הבית השני) – מודדים מן השילוח, וכל קטן שיכול לאחוז בידו של אביו ולעלות מן השילוח להר הבית חייב בראייה<b>. ושילוח היה באמצע המדינה</b> (העיר) – בתוך ירושלים, לפנים מן החומה (השילוח נמצא במקום הנמוך ביותר בעיר, וכשמודדים מן השילוח, לא רק שמקלים למדוד מהקצה האחרון של העיר, אלא מקלים עוד למדוד מהמקום הנמוך ביותר בעיר, וכל קטן שאינו מסוגל לטפס ולעלות את העלייה הקשה מהשילוח להר הבית - פטור מן הראייה (""השילוח כנקודת ציון בדיני ראייה"", ""סיני"" קלד, עמודים קס-קסז). - עולי הרגל טבלו במי בריכת השילוח וטיהרו עצמם לפני שעלו לבית המקדש בשלוש הרגלים, וזה הטעם שמודדים מן השילוח)<b>.</b>"
Jerusalem Talmud Chagigah 1:1:19,רִבִּי בּוּן בַּר חִייָה בְּעָא קוֹמֵי רִבִּי זְעוּרָה. מָהוּ לְשַׁלֵּחַ חֲגִיגָתוֹ בְּיַד אַחֵר. אָמַר לֵיהּ. נִישְׁמְעִינָהּ מִן הָדָא. מּוּכֵּי שְׁחִין וּפוֹלִפְּסִין פְּטוּרִין מִן הָֽרְאִיָּה. דִּכְתִיב וּבָא֭תָ שָּֽׁמָּה וַֽהֲבֵאתֶ֣ם שָׁ֗מָּה. הַטָּמֵא פָּטוּר מִן הָֽרְאִייָה. דִּכְתִיב בְּב֣וֹא כָל־יִשְׂרָאֵ֗ל לֵֽרָאוֹת֙ וגו׳. הָרָאוּי לָבוֹא עִם כָּל־יִשְׂרָאֵל מֵבִיא. וְשֶׁאֵינוֹ רָאוּי לָבוֹא עִם כָּל־יִשְׂרָאֵל אֵינוֹ מֵבִיא. וְיִשְׁלַח חֲגִיגָתוֹ בְּיַד אַחֵר. אָמַר רִבִּי יוֹסֵי. זֹאת אוֹמֶרֶת שֶׁאֵינוֹ מְשַׁלֵּחַ חֲגִיגָתוֹ בְּיַד אַחֵר. רִבִּי שַׁמַּי בָעֵי. אוֹ חִילּוּף. מּוּכֵּי שְׁחִין וּפוֹלִפְּסִין (פְּטוּרִין מִן הָֽרְאִיָּה. דִּכְתִיב בְּב֣וֹא כָל־יִשְׂרָאֵ֗ל. חָזַר רִבִּי שַׁמַּי וְאָמַר. מּוּכֵּי שְׁחִין וּפוֹלִפְּסִין אַף עַל פִּי שֶׁאֵינָן רְאוּיִין) לָבוֹא עִם כָּל־יִשְׂרָאֵל רְאוּיִין הֵן לָבוֹא בִּפְנֵי עַצְמָן. הַטָּמֵא אֵינוֹ רָאוּי לֹא בִּפְנֵי עַצְמוֹ וְלֹא עִם כָּל־יִשְׂרָאֵל.,"ומציעים בעיה: <b>רבי בון בר חייה בעא קומי</b> – שאל לפני <b>רבי זעורה: מהו לשלח חגיגתו ביד אחר?</b> – מה הדין במקרה של מי שפטור מן הראייה? האם הוא רשאי לשלוח קורבן שלמי חגיגה בידי אדם אחר שיקריב בשבילו? (קורבן שלמי חגיגה אינו בא משום ראייה אלא בא לכבוד החג)<br>ופושטים את הבעיה בהצעת מקור תנאי בתוספת דיון קצר: <b>אמר ליה:</b> – אמר לו (רבי זעורה): <b>נישמעינה מן הדא:</b> – נשמע (נלמד) אותה מזאת (מברייתא): <b>מוכי שחין</b> – חולים במחלת עור, <b>ופולפסין</b> – בעלי פוליפוס (גידול ברקמה הרירית בחלל האף (מקור המילה ביוונית)), שהן מחלות המדיפות ריח רע, <b>פטורין מן הראיה, דכתיב: ""וּבָאתָ שָׁמָּה</b>, <b>וַהֲבֵאתֶם שָׁמָּה""</b> (דברים יב,ה-ו)<b>. הטמא פטור מן הראיה, דכתיב:</b> – שכתוב במצוות 'הקהל': <b>""בְּבוֹא כָל יִשְׂרָאֵל לֵרָאוֹת</b> אֶת פְּנֵי ה' אֱלֹהֶיךָ בַּמָּקוֹם אֲשֶׁר יִבְחָר, תִּקְרָא אֶת הַתּוֹרָה הַזֹּאת נֶגֶד כָּל יִשְׂרָאֵל בְּאָזְנֵיהֶם<b>""</b> (דברים לא,יא) (נראה שהנוסח שלפנינו הוא אשגרה מלהלן, וכאן צריך לומר רק: <b>'מוכי שחין ופולפסין פטורין מן הראיה, דכתיב: ""בבוא כל ישראל לראות""</b>') – משה ציווה את הכוהנים ואת הזקנים לכנס את כל העם ולקרוא את התורה לפניהם בחג הסוכות של שנת השמיטה, בשעה שהכול באים ליראות את פני ה' במקדש. ויש ללמוד מן הכתוב הזה: <b>- הראוי לבוא עם כל ישראל</b> – ליראות את פני ה' במקדש, <b>- מביא</b> – חייב להביא קורבנות עולת ראייה ושלמי חגיגה<b>, ושאינו ראוי לבוא עם כל ישראל - אינו מביא</b> – פטור מלהביא קורבנות עולת ראייה ושלמי חגיגה. וכיוון שמוכי שחין ופולפסין נודף מהם ריח רע ואינם יכולים לבוא עם כל ישראל, פטורים מלהביא קורבנות עולת ראייה ושלמי חגיגה (התורה תלתה את מצוות 'הקהל' במצוות הראייה, ולכן למדים ממצוות 'הקהל' למצוות הראייה)<b>.</b> ויש לשאול: <b>וישלח חגיגתו ביד אחר!</b> – מדוע אמרו שמוכה שחין פטור מלהביא קורבן שלמי חגיגה, ולא אמרו שהוא רשאי לשלוח קורבן שלמי חגיגה בידי אדם אחר שיקריב בשבילו? ומציעים את התשובה לבעיה: <b>אמר רבי יוסי:</b> (נראה ששלוש מילים אלו יתירות, כי כל האמור כאן הוא מדברי רבי זעורה שפשט את הבעיה, ולא מצאנו בשום מקום שסופה של פשיטת בעיה אמור על ידי אמורא אחר מהאמורא שפשט את הבעיה. אך ראה מה שכתבנו להלן) <b>זאת אומרת שאינו משלח חגיגתו ביד אחר</b> – הוא אינו רשאי לשלוח קורבן שלמי חגיגה בידי אדם אחר שיקריב בשבילו (בעוד ש'הדא אמרה' רגיל לבוא אחרי 'נשמעינה מן הדא' כדי להציע את סופן של פשיטות בעיה, 'זאת אומרת' ממלא תפקיד זה רק במקום אחד (כאן). כלום אפשר, לאור נדירותו של 'זאת אומרת' בהוראה זו, שהגרסה כאן היא משנית, ומקורה בחילוף בטעות בין 'זאת אומרת' ל'הדא אמרה', מכיוון שמונחים אלה רגילים להתחלף (""הטרמינולוגיה של הירושלמי"", עמוד 227 והערה 16. וכן שם, עמוד 168, הערה 132). - אפשר שהירושלמי כאן במקורו הציע את סופה של פשיטת הבעיה במונח 'הדא אמרה', ואחרי כן הובא מקור שהוצע ממנו היסק זהה לפשיטת הבעיה, וההיסק הוא המשפט 'אמר רבי יוסי: זאת אומרת שאינו משלח חגיגתו ביד אחר', ונשמט בטעות הדומות סופה של פשיטת הבעיה והמקור שהובא אחרי כן)<b>.</b><br><br>ומציעים קושיה: <b>רבי שַׁמַּי</b> (אמורא ארץ ישראלי בדור הרביעי והחמישי) <b>בעי</b> – שואל (מקשה)<b>: או חילוף</b> (היפוך הדברים)<b>!</b> – שמא נדרוש את הכתובים בצורה הפוכה מזו שהוצעה לפני כן! <b>מוכי שחין ופולפסין פטורין מן הראיה, דכתיב: ""בְּבוֹא כָל יִשְׂרָאֵל לֵרָאוֹת"". הטמא פטור מן הראיה, דכתיב: ""וּבָאתָ שָׁמָּה</b>, <b>וַהֲבֵאתֶם שָׁמָּה""!</b> (המשפט השני 'הטמא פטור...' הוא מהשלמת מגיה במסירה שלפנינו. הנוסח שלפנינו כאן הוא היפוכו של הנוסח בברייתא שלפנינו לעיל כפי שמצופה מהקושיה כאן, אך הנוסח שלפנינו לעיל שגוי כפי שכתבנו לעיל, וגם ברור מן התירוץ להלן שיש להפוך את הנוסח בקושיה כאן ולגרוס כך: '<b>מוכי שחין ופולפסין פטורין מן הראיה, דכתיב: ""וּבָאתָ שָׁמָּה</b>, <b>וַהֲבֵאתֶם שָׁמָּה"". הטמא פטור מן הראיה, דכתיב: ""בְּבוֹא כָל יִשְׂרָאֵל לֵרָאוֹת""!</b>'. וכן גרס כאן ב""שערי תורת ארץ ישראל"". הרי שהסופר במסירה שלפנינו שגרס בקושיה כאן רק 'מוכי שחין ופולפסין פטורין מן הראיה, דכתיב: ""בְּבוֹא כָל יִשְׂרָאֵל לֵרָאוֹת""' דילג מן 'דכתיב' שבמשפט הראשון עד 'דכתיב' שבמשפט השני) – מדוע לא אמרו (בברייתא השנייה) שמוכי שחין ופולפסין פטורים מן הראייה משום שלמדים מן הכתוב ""וּבָאתָ שָׁמָּה וַהֲבֵאתֶם שָׁמָּה"" שמי שיכול לבוא למקדש חייב להביא קורבנות ומי שאינו יכול לבוא למקדש פטור מלהביא קורבנות, וכן מדוע לא אמרו (בברייתא הראשונה) שטמא פטור מן הראייה משום שלמדים מן הכתוב ""בְּבוֹא כָל יִשְׂרָאֵל לֵרָאוֹת"" שמי שיכול לבוא עם כל ישראל למקדש חייב להביא קורבנות ומי שאינו יכול לבוא עם כל ישראל למקדש פטור מלהביא קורבנות?<br>ומתרצים את הקושיה: <b>חזר רבי שמי ומר</b> – ואמר (רבי שמי שהעלה קושיה פתר אותה)<b>: מוכי שחין ופולפסין, אף על פי שאינן ראויין לבוא עם כל ישראל, ראויין הן לבוא בפני עצמן</b> – ולכן יש ללמוד שהם פטורים מן הראייה מן הכתוב ""בְּבוֹא כָל יִשְׂרָאֵל לֵרָאוֹת"", ואין ללמוד מן הכתוב ""וּבָאתָ שָׁמָּה וַהֲבֵאתֶם שָׁמָּה""<b>. הטמא אינו ראוי לא בפני עצמו ולא עם כל ישראל</b> – ולכן אפשר ללמוד שהוא פטור מן הראייה מן הכתוב ""וּבָאתָ שָׁמָּה וַהֲבֵאתֶם שָׁמָּה""<b>.</b><br><br><small>ב<b>בבלי חגיגה</b> ד,א אמרו: תניא: אחרים אומרים: המקמץ (האוסף צואת כלבים לצורך עיבוד עורות), והמצרף נחושת (העובד בזיקוק הנחושת מן הסיגים), והבורסי (העוסק בעיבוד עורות) - פטורים מן הראייה, משום שנאמר: ""כל זכורך"" - מי שיכול לעלות עם כל זכורך (עם כל שאר ישראל), יצאו אלו שאינם ראויים לעלות עם כל זכורך (משום שריחם רע, ואין אנשים רוצים להיות עימם).</small>"
Jerusalem Talmud Chagigah 1:1:20,"הִפְרִישׁ חֲגִיגָתוֹ וָמֵת. הַיּוֹרְשִׁים מָהוּ שֶׁיָּבִיאוּ אוֹתָהּ. רִבִּי אִילָא אָמַר. יֵֽרָאֶה֙ יֵירָאֶה. הָרָאוּי לָבֹא מֵבִיא. וְשֶׁאֵינוֹ רָאוּי לָבֹא אֵינוֹ מֵבִיא. אָמַר רִבִּי זְעוּרָה כַּהִיא דְרִבִּי יוֹחָנָן וְרִבִּי יוֹנָתָן תְּרֵיהוֹן אָֽמְרִין. כֹּ֣ל בְּכ֤וֹר בָּנֶ֨יךָ֙ תִּפְדֶּ֔ה. אֲפִילוּ לְאַחַר מִיתָה. וְהָכָא וְלֹא־יֵֽרָא֥וּ פָנַי֭ רֵיקָֽם׃ אֲפִילוּ לְאַחַר מִיתָה. אָמַר רִבִּי בָּאִ בַּר מָמָל. מַחֲלוֹקֶת שְׁמוּאֵל וְרִבִּי יוֹחָנָן. דְּתַנִּינָן תַּמָּן. הָאִשָּׁה שֶׁהֵבִיאָה חַטָּאתָהּ וָמֵתָה יָבִיאוּ הַיּוֹרְשִׁין עוֹלָתָהּ. עוֹלָתָהּ וָמֵתָהּ. לֹא יָבִיאוּ הַיּוֹרְשִׁין חַטָּאתָהּ׃ שְׁמוּאֵל אָמַר. <i data-overlay=""Vilna Pages"" data-value=""4a""></i>בְּמוּפְרֶשֶׁת. רִבִּי יוֹחָנָן אָמַר. אֲפִילוּ אֵינָהּ מוּפְרֶשֶׁת. מָה אֲנָן קַייָמִין. אִם בְּשֶׁיָּֽרְשׁוּ קַרְקַע. בְּהָדָא אָמַר שְׁמוּאֵל. בְּמוּפְרֶשֶׁת. אִם בְּשֶׁיָּֽרְשׁוּ מִיטַּלְטְלִין. בְּהָדָא רִבִּי יוֹחָנָן אָמַר. אֲפִילוּ אֵינָהּ מוּפְרֶשֶׁת. מַה נְפַק מִן בֵּינֵיהוֹן. יָֽרְשׁוּ קַרְקַע. עַל דַּעְתֵּיהּ דִּשְׁמוּאֵל לִתְבֹעַ אֵין תּוֹבְעִין וּלְמַשְׁכֵּן אֵין מְמַשְׁכְּנִין. <i data-overlay=""Venice Columns"" data-value=""76b""></i>עַל דַּעְתֵּיהּ דְרִבִּי יוֹחָנָן אוֹף לְמַשְׁכֵּן מְמַשְׁכְּנִין. יָֽרְשׁוּ מְטַלְטְלִין. עַל דַּעְתֵּיהּ דְרִבִּי יוֹחָנָן לִתְבוֹעַ תּוֹבְעִין וּלְמַשְׁכֵּן [אֵין] מְמַשְׁכְּנִין. עַל דַּעְתֵּיהּ דִּשְׁמוּאֵל אַף לִתְבוֹעַ אֵין תּוֹבְעִין.","ומציעים שאלה: <b>הפריש</b> (הקדיש) <b>חגיגתו ומת, היורשים מהו שיביאו אותה?</b> – מה הדין במקרה של מי שהפריש קורבן שלמי חגיגה ומת לפני שהספיק להיראות במקדש ברגל ולהקריב אותו? האם יורשיו של המת חייבים להקריב בתוך הרגל קורבן זה במקומו? (אם הפריש חגיגתו ומת לאחר שנראה במקדש ברגל ולפני שהספיק להקריב אותה, היורשים מביאים אותה, כיוון שכבר חלה עליו החובה להביאה ולא נפטר מחובה זו כשמת. ואם לא הפריש חגיגתו, אם מת לפני שהספיק להיראות במקדש ברגל, היורשים פטורים מלהביא במקומו, כיוון שלא שחלה עליו החובה להביא, ואם מת לאחר שהספיק להיראות במקדש ברגל, היורשים חייבים להביא במקומו, כיוון שכבר חלה עליו החובה להביא)<br>ומשיבים על השאלה: <b>רבי אילא</b> (רבי אלעאי, אמורא ארץ ישראלי בדור השלישי) <b>אמר:</b> כתוב בעניין שלוש רגלים: <b>""</b>שָׁלֹשׁ פְּעָמִים בַּשָּׁנָה <b>יֵרָאֶה</b> כָּל זְכוּרְךָ אֶת פְּנֵי ה' אֱלֹהֶיךָ<b>""</b> (דברים טז,טז) – כלל הזכרים שבך חייבים להיראות לפני ה' במקדש בשלוש הרגלים, <b>""</b>וְלֹא <b>יֵרָאֶה</b> אֶת פְּנֵי ה' רֵיקָם<b>""</b> (שם) – כשתבואו להיראות לפני ה', אל תבואו בידיים ריקות, בלי קורבנות, אלא הביאו עימכם עולות ראייה ושלמי חגיגה; ויש ללמוד מן הכתוב: <b>- הראוי לבוא - מביא</b> – מי שיכול לבוא ולהיראות לפני ה' במקדש ברגל (-""ייראה"" הראשון), חייב להביא קורבן חגיגה (-""ייראה"" השני)<b>, ושאינו ראוי לבוא - אינו מביא</b> – מי שאינו יכול לבוא ולהיראות לפני ה' במקדש ברגל, פטור מלהביא קורבן חגיגה. הרי שמי שהפריש חגיגתו ומת לפני שהספיק להיראות במקדש ברגל ולהקריב אותה, פטור מלהביא חגיגתו, ולכן אין יורשיו מביאים אותה<b>.</b><br>ומשיבים עוד על השאלה בהצעת מימרה והשוואה לה: <b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: כהיא דרבי יוחנן</b> (גדול אמוראי ארץ ישראל בדור השני) <b>ורבי יונתן</b> (אמורא ארץ ישראלי בדור הראשון) <b>תריהון אמרין:</b> – כמו (המימרה) ההיא שרבי יוחנן ורבי יונתן שניהם אומרים: כתוב בעניין שלוש רגלים ופדיון בכורות: <b>""כֹּל בְּכוֹר בָּנֶיךָ תִּפְדֶּה""</b> (שמות לד,כ) – צריכים לפדות כל בן בכור זכר בחמישה שקלים הניתנים לכוהנים; ויש ללמוד מן המילה ""כל"": <b>- אפילו לאחר מיתה</b> – אם מת האב ולא פדה את בנו הבכור מן הכוהן, עוברת חובת פדיון הבן לנכסי האב, אם השאיר אחריו נכסים (ראה משנה בכורות ח,ג-ד)<b>.</b> ומציעים השוואה למימרה כדי להשיב על השאלה: <b>והכא</b> – ו(גם) כאן (הדין הבא לפני כן חל גם במקרה הנידון)<b>, ""</b>וְ<b>לֹא יֵרָאוּ פָנַי רֵיקָם""</b> (שמות לד,כ) – כשתבואו למקדש ברגל תביאו עימכם קורבנות; ויש ללמוד מסמיכות העניינים בכתוב: <b>- אפילו לאחר מיתה</b> – מי שהפריש חגיגתו ומת לפני שהספיק להיראות במקדש ברגל ולהקריב אותה, אינו פטור מלהביא חגיגתו, ולכן יורשיו מביאים אותה (רבי זעורה חולק על רבי אילא. - בפדיון הבן חלה החובה על הנכסים אף אם לא הפריש האב את כסף פדיון בנו לפני שמת, אבל בחגיגה חלה החובה על הנכסים רק אם הפריש האב את חגיגתו לפני שמת)<b>.</b><br><br><small>ב<b>מכילתא דרבי שמעון בר יוחאי</b> שמות יג,יג נאמר: ""וכל בכור בניי אפדה"" - אפילו לאחר מיתה (אפילו לאחר מיתת האב, חייבים היורשים לפדות).<br><br>מן הסוגיה (בירושלמי כאן) יוצא שפירוש 'לאחר מיתה' הוא, שלאחר מיתת האב הנכסים משועבדים לכוהן (""ששה סדרי משנה"", סדר קדשים, השלמות ותוספות, עמוד 396).<br><br>ב<b>בבלי בכורות</b> נא,ב אמרו: ""המפריש פדיון בנו ואבד - חייב באחריותו (וצריך לתת לכוהן חמש סלעים אחרות)"" (משנה בכורות ח,ח). - מנלן? - אמר ריש לקיש: אתיא 'ערך' 'ערך' מערכים (כשם שבערכים חייב באחריותם, כך בבכור חייב באחריות דמי הפדיון). רב דימי אמר רבי יונתן: ""כל בכור בניך תפדה, ולא ייראו פניי ריקם"" (שמות לד,כ), ויליף ""ריקם"" ""ריקם"" מעולת ראייה, מה עולת ראייה - חייב באחריותה, אף פדיון הבן - חייב באחריותו.<br>מתקיף לה רב פפא: קרא לקרא? (וכי צריך מקרא לסייע למקרא אחר?! שהרי המשנה עצמה הסתמכה כבר על הכתוב שהאב חייב באחריות דמי הפדיון)<br>אלא אמר רב פפא: הא (דין המשנה שהאב חייב באחריות דמי הפדיון) כדקתני טעמא (במשנה): ""יהיה לך, אך פדה תפדה"" (במדבר יח,טו), וכי איתמר דריש לקיש ארישא איתמר: ""אחר שלושים יום (מת הבן הבכור לאחר שלושים יום להיוולדו), אף על פי שלא נתן (האב עדיין פדיונו לכוהן) - ייתן (חייב האב לתת חמש סלעים לכוהן)"" (משנה בכורות ח,ו). - מנא לן? - אמר ריש לקיש: אתיא 'ערך' 'ערך' מערכים (כשם שבערכים האומר: 'ערך פלוני עליי', ומת אותו פלוני - חייב המעריך לשלם, כך בבכור שמת - חייב אביו לתת לכוהן פדיונו). רב דימי אמר רבי יונתן: ""כל בכור בניך תפדה, ולא ייראו פניי ריקם"", מה להלן (בעולת ראייה) - יורשים חייבים (להביא עולתו אם מת), אף כאן (בבכור) - יורשים חייבים (לתת לכוהן פדיונו אם כבר נתחייב האב בפדיונו ומת).<br><br>בבבלי דיברו בעניין עולת ראייה, ובירושלמי דיברו בעניין שלמי חגיגה.<br><br>בירושלמי אין לומדים בכור מעולת ראייה, אלא להיפך, ראייה מבכור, לפי שדורשים את הכתוב בבכור בשמות לד,כ: ""תפדה"" - אפילו לאחר מיתה, כמו המכילתא, אלא שהיא דורשת לאחר מיתה מן ""וכל בכור בניי אפדה"" (""ששה סדרי משנה"", סדר קדשים, השלמות ותוספות, עמוד 396).<br><br>בבבלי בכורות נא,ב הביאו מסורת ארץ ישראלית לפירוש דברי המשנה שם. רב פפא מתקן את נוסח המסורת הארץ ישראלית של סתם התלמוד והוא משנה את מקומה ותוכנה. בדברי רב דימי בשם רבי יונתן נמסר זה בלבד: ""'כל בכור בניך תפדה, ולא ייראו פניי ריקם', ויליף 'ריקם' 'ריקם' מעולת ראייה"", ובסתם התלמוד התאימו את הדרש לפי הסיפא ועניינה, ואילו רב פפא התאימה לרישא. לא היתה בידי רב פפא מסורת אחרת מפי השמועה, אלא ששינה את מקומה ועניינה של המסורת של סתם התלמוד מהסיפא לרישא על יסוד הקושיה שהעלה עליה.<br>דברי רבי יונתן יש להם יסוד גם בירושלמי חגיגה א,א.<br>יש מקום לשער שמסורת זו באה לבתי המדרש בבבל כשהיא מקוטעת, שיש להקיש בכור וקורבן ראייה זה לזה מתוך הכתוב ""כל בכור בניך תפדה..."", ובבית מדרשו של סתם התלמוד פירשו שלומדים בכור מעולת ראייה בגזירה שווה לעניין האחריות, ואילו בבית מדרשו של רב פפא למדו גזירה שווה זו מעולת ראייה לעניין מת הבכור לאחר שלושים יום. הדרש של רבי יונתן הוא בכיוון הפוך מזה שבירושלמי, וחיברו את המסורת הארץ ישראלית שבידם לפירוש המשנה, הסיפא לסתם התלמוד, והרישא לרב פפא.<br>לפי התיקון של רב פפא מתקרבת יותר המסורת הארץ ישראלית בבבלי על הדרש של רבי יונתן למסורת שנמסרה בירושלמי בשם רבי יוחנן ורבי יונתן. והצד השווה שבהם שיש להקיש היורשים בבכור והיורשים בקורבן ראייה זה לזה (""תורת ארץ ישראל בבבל"", עמודים 92-93).<br><br>יש לדקדק בדברי רב פפא, שאמר ""וכי איתמר דריש לקיש ארישא איתמר"", ולא אמר ""וכי איתמר דריש לקיש ודרב דימי אמר רבי יונתן ארישא איתמר"". ועוד יש לדקדק בדברי רב פפא, שלא אמר בדברי רב דימי אמר רבי יונתן ""ויליף 'ריקם' 'ריקם' מעולת ראייה"" כמו שאמר סתם התלמוד. ועוד יש לדקדק בדברי רבי יונתן לפי רב פפא ""מה להלן - יורשים חייבים, אף כאן - יורשים חייבים"", שאם הדברים מוסבים על הרישא במשנה בבכורות בעניין מת הבכור, מהו ""יורשים חייבים"", והרי אין לשון זה מתאים אלא כשמת האב ולא כשמת הבן!<br>ונראה, שלפי רב פפא אין דברי רב דימי אמר רבי יונתן מוסבים על הרישא במשנה בבכורות, אלא יש לפרש את דבריו כמו בירושלמי כאן, שרבי יונתן בא לומר שלמדים ראייה מבכור, מה בכור היורשים חייבים כשמת האב, כי לאחר מיתת האב הנכסים משועבדים לכוהן, אף ראייה היורשים חייבים כשמת האב, והלימוד הוא מסמיכות בכור וראייה בכתוב (כך פירש גם הרב אלעזר משה הורוויץ בבבלי שם).</small><br><br>ומציינים שדינו של העניין שנזכר לפני כן נתון במחלוקת אמוראים: <b>אמר רבי בא בר ממל</b> (אמורא ארץ ישראלי בדור השני והשלישי)<b>: מחלוקת שמואל</b> (מגדולי אמוראי בבל בדור הראשון) <b>ורבי יוחנן</b> (גדול אמוראי ארץ ישראל בדור השני) – הדין במקרה של מי שהפריש קורבן שלמי חגיגה ומת ברגל לפני שהספיק להקריב אותו נתון במחלוקת שמואל ורבי יוחנן (כמבואר בסוף הדיון שלהלן)<b>,</b><br>ומציעים משנה ממקום אחר: <b>דתנינן תמן:</b> – ששנינו שם (משנה קינים ב,ה): <b>האשה</b> – שחייבת להביא קורבנות חטאת ועולה (כגון יולדת או זבה, שמביאה קן, שתי תורים או שני בני יונה, אחד מהם חטאת ואחד מהם עולה), <b>שהביאה חטאתה ומתה</b> – קודם שהספיקה להביא עולתה<b>, יביאו היורשין עולתה</b> – שנשתעבדו נכסיה להקדש<b>. עולתה ומתה</b> – אם הביאה עולתה ומתה קודם שהספיקה להביא חטאתה<b>, לא יביאו היורשין חטאתה</b> – שחטאת שמתו בעליה - תמות<b>.</b> ומציעים מחלוקת אמוראים: <b>שמואל אמר: במופרשת</b> – היורשים חייבים להביא עולתה של האישה שמתה רק במקרה שהפרישה אותה בחייה<b>. רבי יוחנן אמר: אפילו אינה מופרשת</b> – היורשים חייבים להביא עולתה של האישה שמתה אף במקרה שלא הפרישה אותה בחייה<b>.</b><br>ומציעים שאלה: <b>מה אנן קיימין?</b> – [ב]מה אנחנו עומדים (עוסקים)? (באיזה מקרה יש להעמיד את מחלוקת שמואל ורבי יוחנן?) ומציעים שתי אפשרויות ודוחים אותן: <b>אם בשירשו קרקע</b> – אם מדובר במקרה שירשו היורשים מהאישה קרקע, <b>-</b> יש להציע קושיה על כך: <b>בהדא</b> – בזאת <b>אמר שמואל: במופרשת?</b> – במקרה זה לא ייתכנו דברי שמואל, שקרקע משועבדת להקדש מדין תורה בשל חובת הקורבן שיש על האישה, ולכן אף אם לא הפרישה האישה את העולה בחייה, היורשים שירשו קרקע חייבים להביא עולתה! <b>אם בשירשו מיטלטלין</b> – אם מדובר במקרה שירשו היורשים מהאישה מיטלטלים ולא קרקע, <b>-</b> יש להציע קושיה על כך: <b>בהדא</b> – בזאת <b>רבי יוחנן אמר: אפילו אינה מופרשת?</b> – במקרה זה לא ייתכנו דברי רבי יוחנן, שמיטלטלים אינם משועבדים להקדש מדין תורה בשל חובת הקורבן שיש על האישה, ולכן רק אם הפרישה האישה את העולה בחייה, היורשים שירשו מיטלטלים חייבים להביא עולתה! אלא ודאי ששמואל שאמר במופרשת דיבר במקרה שירשו מיטלטלים ורבי יוחנן שאמר אפילו אינה מופרשת דיבר במקרה שירשו קרקע.<br>ומציעים נפקותות בין שתי הדעות: <b>מה נפק מן ביניהון?</b> – מה יוצא מביניהם? (אחרי שנקבע ששני החכמים שלכאורה חולקים זה על זה מסכימים, מתי בכל זאת יש מחלוקת ביניהם?) <b>ירשו קרקע</b> – במקרה שירשו היורשים מהאישה קרקע, שהיא משועבדת להקדש, <b>-</b> ומפרטים את הדין החל במקרה זה לפי שתי הדעות: <b>על דעתיה דשמואל</b> – על דעתו של שמואל<b>, לתב</b>ו<b>ע</b> – את היורשים להביא את עולתה שהם חייבים להביא, <b>אין</b> (אין לגרוס מילה זו (""קורבן העדה"" ורידב""ז)) <b>תובעין</b> – בית דין את היורשים, <b>ולמשכן</b> – לקחת משכון מהיורשים שהם חייבים להביא את עולתה, <b>אין ממשכנין</b> – בית דין את היורשים<b>; על דעתיה דרבי יוחנן</b> – על דעתו של רבי יוחנן<b>, א</b>(<b>ו</b>)<b>ף למשכן ממשכנין. ירשו מטלטלין</b> – במקרה שירשו היורשים מהאישה מיטלטלים, שאינם משועבדים להקדש, <b>-</b> ומפרטים את הדין החל במקרה זה לפי שתי הדעות: <b>על דעתיה דרבי יוחנן</b> – על דעתו של רבי יוחנן<b>, לתבוע תובעין ולמשכן אין</b> (מילה זו נוספה במסירה שלפנינו על ידי מגיה) <b>ממשכנין; על דעתיה דשמואל</b> – על דעתו של שמואל<b>, אף לתבוע אין תובעין</b> – הרי שנחלקו שמואל ורבי יוחנן במקרה שירשו קרקע האם בית דין ממשכנים את היורשים ובמקרה שירשו מיטלטלים האם בית דין תובעים את היורשים. - לפי רבי בא בר ממל, הדין במקרה של מי שהפריש חגיגתו ומת לפני שהספיק להיראות במקדש ברגל ולהקריב אותה נתון במחלוקת זו של שמואל ורבי יוחנן במקרה שירשו קרקע האם בית דין ממשכנים את היורשים ובמקרה שירשו מיטלטלים האם בית דין תובעים את היורשים (רבי בא בר ממל חולק על רבי אילא ועל רבי זעורה לעיל)<b>.</b><br><br><small>ב<b>בבלי קידושין</b> יג,ב אמרו: תנן: האישה שהביאה חטאתה ומתה - יביאו יורשים עולתה - אמר רב יהודה אמר שמואל: והוא שהפרישתה (האישה את העולה) מחיים (בחייה), אבל לא הפרישתה מחיים - לא (אין היורשים חייבים להביא קורבן עולה). אלמא קסבר: שיעבודא לאו דאורייתא (אין דין שעבוד נכסים מן התורה). - אמר רב אסי אמר רבי יוחנן: אפילו לא הפרישתה מחיים. אלמא קסבר: שיעבודא דאורייתא (מכיוון שהיתה עליה חובה להקריב גם עולה, נשתעבדו לכך נכסיה, וחובה זו מוטלת על הנכסים אף לאחר מותה של האישה, גם אם לא הופרשה העולה על ידי האישה).<br><br>מחלוקת שמואל ורבי יוחנן בבבלי היא כמחלוקתם בירושלמי כפי שהוצעה בתחילה. בבבלי אמרו בהסבר המחלוקת, שלדעת שמואל שיעבודא לאו דאורייתא, ולדעת רבי יוחנן שיעבודא דאורייתא. אבל לפי הירושלמי, אף לדעת שמואל שיעבודא דאורייתא.</small>"
Jerusalem Talmud Chagigah 1:2:1,<strong><big>משנה:</big></strong> בֵּית שַׁמַּאי אוֹמְרִים הָרְאִייָה שְׁתֵּי כֶּסֶף וְהַחֲגִיגָה מָעָה כֶּסֶף. וּבֵית הִלֵּל אוֹמְרִים הָרְאִייָה מָעָה כֶּסֶף וַחֲגִיגָה שְׁתֵּי כֶּסֶף׃,"<big><strong>משנה</strong></big><br><b>בית שמי אומרים: הראייה</b> – קורבן עולת ראייה שחייבים להביא ברגל כשבאים להיראות במקדש, וקרב כולו על המזבח, <b>שתי כסף</b> – שווי הקורבן צריך שיהא לפחות שתי מעות כסף (מעה היא שישית הדינר, שהוא רבע הסלע), <b>ו</b>(<b>ה</b>)<b>חגיגה</b> – קורבן שלמי חגיגה שחייבים להביא ברגל, ונאכל על ידי בעליו ורק אימוריו קרבים על המזבח, <b>מעה כסף</b> – שווי הקורבן צריך שיהא לפחות מעה כסף<b>. ובית הלל אומרים: הראייה מעה כסף וחגיגה שתי כסף.</b>"
Jerusalem Talmud Chagigah 1:2:2,<strong><big>הלכה:</big></strong> רְאִייָה עוֹלוֹת וַחֲגִיגָה שְׁלָמִים. בֵּית שַׁמַּי אוֹמְרִים. מַרְבִּין בָּעוֹלוֹת וּמְמָעֲטִים בַּשְּׁלָמִים. בֵּית הִלֵּל אוֹמְרִים. מְמָעֲטִין בָּעוֹלוֹת וּמַרְבִּין בַּשְּׁלָמִים. רִבִּי תַנְחוּם בַּר עִילַּאי בְשֵׁם רִבִּי יוֹסֵי בֶּן חֲנִינָה. בֵּית שַׁמַּי יָֽלְפִין לָהּ מִקָּרְבְּנוֹת [הָעֲצֶרֶת. בֵּית הִלֵּל יָֽלְפִין לָהּ מִקָּרְבְּנוֹת] הַנְּשִׂיאִים. אָֽמְרוּ בֵית הִלֵּל לְבֵית שַׁמַּי. לֹא מוּטָב לְלַמֶּד קָרְבַּן יָחִיד מִקָּרְבַּן יָחִיד וְלֹא לְלַמֵּד קָרְבַּן יָחִיד מִקָּרְבַּן צִיבּוּר. אָֽמְרוּ לָהֶם בֵּית שַׁמַּי. מוּטָב לְלַמֶּד דָּבָר שֶׁהוּא נוֹהֵג לַדּוֹרוֹת מִדָּבָר שֶׁהוּא נוֹהֵג לַדּוֹרוֹת. וְאַל תָּבֵא לִי קָרְבַּן נְשִׂיאִים שֶׁאֵינוֹ נוֹהֵג לַדּוֹרוֹת.,"<big><strong>תלמוד</strong></big><br>מביאים ברייתא: <b>ראייה - עולות, וחגיגה - שלמים</b> – הראייה שבמשנה הן עולות ראייה, והחגיגה שבמשנה הם שלמי חגיגה (ברייתא זו באה לפרש אי זו היא ראייה ואי זו היא חגיגה)<b>. בית שמי אומרים: מרבין בעולות וממעטין בשלמים</b> – צריך להרבות בשווי עולות ראייה ולמעט בשווי שלמי חגיגה, שעולת ראייה שתי כסף ושלמי חגיגה מעה כסף<b>. בית הלל אומרים: ממעטין בעולות ומרבין בשלמים</b> – צריך למעט בשווי עולות ראייה ולהרבות בשווי שלמי חגיגה, שעולת ראייה מעה כסף ושלמי חגיגה שתי כסף<b>.</b><br><br>מה המקור לדברי בית שמיי ולדברי בית הלל? -<br><b>רבי תנחום בר עילאי</b> (בר חנילאי, אמורא ארץ ישראלי בדור השני) אמר <b>בשם רבי יוסי בן חנינה</b> (אמורא ארץ ישראלי בדור השני)<b>: בית שמי ילפין לה</b> – לומדים אותה <b>מקרבנות העצרת</b> – בחג השבועות מקריבים עם מנחת שתי הלחם עשר בהמות לעולה ושתי בהמות לשלמים (ויקרא כג,יח-יט), ומכאן בית שמיי למדים שמרבים בעולות וממעטים בשלמים<b>, בית הלל ילפין לה</b> – לומדים אותה <b>מקרבנות הנשיאים</b> – בחנוכת המזבח הקריבו שנים עשר הנשיאים שלושים ושש בהמות לעולה ומאתיים וארבע בהמות לשלמים (במדבר ז,פז-פח), ומכאן בית הלל למדים שממעטים בעולות ומרבים בשלמים (הסופר השמיט במסירה שלפנינו מ'העצרת' עד 'מקרבנות' בשל שוויון סופות ומגיה השלים)<b>. אמרו בית הלל לבית שמי: לא מוטב לִלְמַד</b> (ללמוד) <b>קרבן יחיד מקרבן יחיד, ולא לִלְמַד קרבן יחיד מקרבן ציבור?!</b> (בתמיהה) – וכי לא טוב יותר ללמוד קורבנות ראייה וחגיגה, שהם קורבנות יחיד, מקורבנות הנשיאים, שגם הם קורבנות יחיד, ולא ללמוד קורבנות ראייה וחגיגה, שהם קורבנות יחיד, מקורבנות העצרת, שהם קורבנות ציבור?! <b>אמרו להם בית שמי: מוטב לִלְמַד דבר שהוא נוהג לדורות</b> (לעולם) <b>מדבר שהוא נוהג לדורות</b> – טוב יותר ללמוד קורבנות ראייה וחגיגה, שהם נוהגים לדורות, מקורבנות העצרת, שגם הם נוהגים לדורות<b>, ואל תבא</b> (צריך לומר: 'תב<b>י</b>א') <b>לי קרבן נשיאים שאינו נוהג לדורות</b> – אין ללמוד קורבנות ראייה וחגיגה, שהם נוהגים לדורות, מקורבנות הנשיאים, שהיו לשעה ואינם נוהגים לדורות<b>.</b>"
Jerusalem Talmud Chagigah 1:2:3,"תַּנֵּי. יֵשׁ בָּֽרְאִייָה מַה שֶׁאֵין בַּחֲגִיגָה. וּבַחֲגִיגָה מַה שֶׁאֵין בָּֽרְאִייָה. שֶׁהָֽרְאִייָה כוּלָּהּ לַּגְּבוֹהַּ. מַה שֶׁאֵין כֵּן בַּחֲגִיגָה. חֲגִיגָה נוֹהֶגֶת לִפְנִי הַדִּיבֵּר וּלְאַחַר הַדִּיבֶּר. מַה שֶׁאֵין כֵּן בָּֽרְאִייָה. חֲגִיגָה נוֹהֶגֶת לִפְנִי הַדִּיבֵּר. לְשׁוֹן חֲגִיגָה נוֹהֶגֶת <i data-overlay=""Vilna Pages"" data-value=""4b""></i>לִפְנִי הַדִּיבֵּר. שַׁלַּח֙ אֶת־עַמִּ֔י וְיָחוֹגּוּ לִי֭ בַּמִּדְבָּֽר׃ וּבַשִּׂמְחָה מַה שֶׁאֵין כֵּן בִּשְׁנֵיהֶן. שֶׁהַשִּׂמְחָה נוֹהֶגֶת בֵּין בַּדָּבָר שֶׁהוּא מִשֶּׁלּוֹ בֵּין בַּדָּבָר שֶׁהוּא מִשֶּׁלַּאֲחֵרִים. בֵּין בַּדָּבָר שֶׁדַּרְכּוֹ לָכֵן בֵּין בַּדָּבָר שֶׁאֵין דַּרְכּוֹ לָכֵן. וְאֵילּוֹ אֵינָן נוֹהֲגִין אֶלָּא מִשֶּׁלּוֹ. וּבִלְבַד מִדָּבָר שֶׁדַּרְכּוֹ לָכֵן. רִבִּי יוֹסֵי בָעֵי. וְלָמָּה לֵי נָן אָֽמְרִין. כָּל־שֶׁהוּא חַייָב בָּרְאִייָה חַייָב בַּשִּׂמְחָה. וְיֵשׁ שֶׁהוּא חַייָב בַּשִּׂמְחָה וְאֵינוֹ חַייָב בָּרְאִייָה. נָשִׁים חַייָבוֹת בַּשִּׂמְחָה וְאֵינָן חַייָבוֹת בָּרְאִייָה. רִבִּי יְהוֹשֻׁעַ בֶּן לֵוִי אָמַר. וְשָֽׂמַחְתָּ֞. אֲפִילוֹ מִמַּקִילוֹן. אָמַר רִבִּי לָֽעְזָר. נֶאֱמַר כָּאן שִׂמְחָה וְהֶאֱמַר לְהַלָּן שִׂמְחָה. מַה שִׂמְחָה הָאֲמוּרָה לְהַלָּן שְׁלָמִים אַף כָּאן שְׁלָמִים. רַב חוּנָה אָכַל (פשוש) [פשוט] כָּל־שִׁבְעָה.","דנים בהבדלים שבין ראייה וחגיגה ושמחה.<br>ומציעים ברייתא: <b>תני:</b> – שונה (התנא): <b>יש בראייה מה שאין בחגיגה, ובחגיגה מה שאין בראייה, שהראייה כולה לגבוה</b> – שקורבן עולת ראייה קרב כולו על גבי המזבח לה'<b>, מה שאין כן בחגיגה</b> – שאין כולה לגבוה, שקורבן שלמי חגיגה נאכל מקצתו לכוהנים ולבעלים<b>, חגיגה נוהגת לפני הדיבר</b> (הדיבור) <b>ולאחר הדיבר</b> – שקורבן שלמי חגיגה קרב עוד לפני מתן תורה<b>, מה שאין כן בראייה</b> – שאינה נוהגת לפני הדיבר, שקורבן עולת ראייה לא קרב לפני מתן תורה<b>.</b><br><br>ומפסיקים את הברייתא ושואלים: <b>חגיגה נוהגת לפני הדיבר?</b> – הרי לא קרב קורבן שלמי חגיגה לפני מתן תורה! שכן חגיגה באה ברגל, ודבר זה לא היה יכול להיות כלל לפני הדיבור, כשעדיין לא נצטוו על הרגלים.<br>ומשיבים: <b>לְשון חגיגה נוהגת לפני הדיבר:</b> שנאמר: <b>""שַׁלַּח אֶת עַמִּי וְיָחֹגּוּ לִי בַּמִּדְבָּר""</b> (שמות ה,א) – משה ואהרן אמרו לפרעה שישחרר את עם ישראל משעבודם ויניח להם לצאת מארץ מצרים ויקריבו לה' קורבנות במדבר. ולהלן הוא אומר: ""נֵלְכָה נָּא דֶּרֶךְ שְׁלֹשֶׁת יָמִים בַּמִּדְבָּר וְנִזְבְּחָה לה' אֱלֹהֵינוּ"" (שמות ה,ג), ""דֶּרֶךְ שְׁלֹשֶׁת יָמִים נֵלֵךְ בַּמִּדְבָּר וְזָבַחְנוּ לה' אֱלֹהֵינוּ"" (שמות ח,כג), ""בְּצֹאנֵנוּ וּבִבְקָרֵנוּ נֵלֵךְ כִּי חַג ה' לָנוּ"" (שמות י,ט), ""גַּם אַתָּה תִּתֵּן בְּיָדֵנוּ זְבָחִים וְעֹלֹת וְעָשִׂינוּ לה' אֱלֹהֵינוּ"" (שמות י,כה), הרי שאין 'חגג' אלא לשון זביחת קורבנות. - אף שלא קרב קורבן שלמי חגיגה לפני מתן תורה, אבל ישראל הקריבו שלמים לפני מתן תורה (שמות כד,ה: ""וַיַּעֲלוּ עֹלֹת וַיִּזְבְּחוּ זְבָחִים שְׁלָמִים לה'"", והדברים אמורים לפי השיטה שפרשה זו נאמרה קודם מתן תורה), והקורבנות הללו הם אלה שנאמר בהם לשון חגיגה במצרים: ""ויחוגו לי במדבר"", אף על פי שלא הקריבו אותם ברגל, הרי שהשם חגיגה מצוי עוד לפני הדיבור (ישראל הקריבו גם עולות לפני מתן תורה, אבל לא נאמר בהם לשון ראייה)<b>.</b><br><br>וממשיכים את הברייתא: <b>ובשמחה</b> – יש באכילת בשר מקורבן לשם שמחה, <b>מה שאין כן בשניהן</b> – בראייה ובחגיגה<b>, שהשמחה נוהגת בין בדבר שהוא משלו בין בדבר שהוא משל אחרים</b> – אדם יוצא ידי חובת שמחת אכילה גם באכילת בשר מקורבן שלו וגם באכילת בשר מקורבנות של אנשים אחרים<b>, בין בדבר שדרכו לכן בין בדבר שאין דרכו לכן</b> – אדם יוצא ידי חובת שמחת אכילה גם באכילת בשר מקורבן שהוקדש לשם שלמי שמחה וגם באכילת בשר מקורבנות אחרים שלא הוקדשו לשם שלמי שמחה כגון נדרים ונדבות ומעשר בהמה שקריבים ברגל (משנה חגיגה א,ד), שמכיוון שמטרת השמחה היא שאדם ישמח באכילת בשר קורבן, הוא יוצא ידי חובת השמחה גם בבהמות שהיו ממילא מוקדשות לקורבן ואין צורך להביא בהמה אחרת מן החולין<b>, ואֵילּוּ</b> – ראייה וחגיגה, <b>אינן נוהגין אלא משלו</b> – אדם יוצא ידי חובת ראייה וחגיגה רק בקורבן שלו ולא בקורבנות של אנשים אחרים<b>, ובלבד מדבר שדרכו לכן</b> – אדם יוצא ידי חובת ראייה וחגיגה רק בקורבנות שהוקדשו לשם עולת ראייה ושלמי חגיגה ולא בקורבנות אחרים<b>.</b><br><br>ומציעים קושיה על הברייתא: <b>רבי יוסי</b> (מגדולי אמוראי ארץ ישראל בדור הרביעי) <b>בעי</b> – שואל (מקשה)<b>: ולמה לי נן אמרין:</b> – ולמה אין אנחנו אומרים (הברייתא שדנה בהבדלים שבין ראייה ושמחה היתה צריכה לומר הבדל נוסף, כפי שמתבקש לכאורה מצד העניין): <b>כל שהוא חייב בראייה חייב בשמחה</b> – חייב בהקרבת קורבן שלמי שמחה<b>, ויש שהוא חייב בשמחה ואינו חייב בראייה. נשים חייבות בשמחה</b> – שנאמר בחג השבועות: ""וְשָׂמַחְתָּ לִפְנֵי ה' אֱלֹהֶיךָ אַתָּה וּבִנְךָ וּבִתֶּךָ"" (דברים טז,יא), ונאמר בחג הסוכות: ""וְשָׂמַחְתָּ בְּחַגֶּךָ אַתָּה וּבִנְךָ וּבִתֶּךָ"" (דברים טז,יד), <b>ואינן חייבות בראייה</b> – שנאמר בעניין שלוש רגלים: ""כל זכורך"" (שמות כג,יז; שמות לד,כג; דברים טז,טז) - פרט לנשים<b>?</b> – אין מתרצים את הקושיה.<br><br><small>בברייתא המקבילה שבספרי ובתוספתא ובבבלי שמציינת את ההבדלים שבין ראייה וחגיגה ושמחה נזכר הדבר שיש בשמחה ואין בראייה ובחגיגה שאמר רבי יוסי בקושייתו, ואילו הדבר שיש בשמחה ואין בראייה ובחגיגה שנזכר בברייתא שבירושלמי אינו נזכר בברייתא המקבילה שבמקורות האחרים.<br><br>ב<b>ספרי דברים</b> פסקה קלח נאמר: רבי יוסי הגלילי אומר: שלוש מצוות נוהגות ברגל, ואלו הן: חגיגה, ראייה, ושמחה. יש בראייה שאין בשתיהן, בחגיגה שאין בשתיהן, בשמחה שאין בשתיהן. ראייה כולה לגבוה, שאין בשתיהן. חגיגה נוהגת לפני הדבר ולאחר הדבר, שאין בשתיהן. שמחה נוהגת באנשים ובנשים, שאין בשתיהן.<br><br>ב<b>תוספתא חגיגה</b> א,ד שנו: בית שמיי אומרים: מרובה מידת ראייה ממידת חגיגה, ראייה כולה לגבוה, מה שאין כן בחגיגה (ולפיכך בית שמיי סוברים שעולת ראייה שתי כסף ושלמי חגיגה מעה כסף). בית הלל אומרים: מרובה מידת חגיגה ממידת ראייה, חגיגה נוהגת לפני הדיבור ולאחר הדיבור, מה שאין כן בראייה (ולפיכך בית הלל סוברים שעולת ראייה מעה כסף ושלמי חגיגה שתי כסף).<br>שלוש מצוות נוהגות ברגל, אלו הן: ראייה, חגיגה, ושמחה (קורבן שלמי שמחה). יש בראייה מה שאין בשתיהן, ובחגיגה מה שאין בשתיהן, ובשמחה מה שאין בשתיהן. ראייה כולה לגבוה, מה שאין כן בשתיהן. חגיגה נוהגת לפני הדיבור ולאחר הדיבור, מה שאין כן בשתיהן. שמחה נוהגת באנשים ובנשים, ונוהגת כל שבעה (ואף אם היה פטור ביום ראשון, כגון שהיה חולה, חייב להביא באחד משאר שבעת ימי החג), מה שאין כן בשתיהן (ראייה וחגיגה אינן אלא ביום ראשון, ואם היה פטור ביום ראשון, פטור בשאר הימים, משום ששאר הימים תשלומים לראשון).<br>אי זו היא ראייה? אלו עולות הבאות לראייה. אי זו היא חגיגה? אלו שלמים הבאים לחגיגה.<br><br>בתוספתא נשנו דברי רבי יוסי הגלילי שבספרי בתוספת משמעותית: 'שמחה <b>נוהגת כל שבעה</b>, מה שאין כן בשתיהן'. מדוע לא הזכיר רבי יוסי הגלילי הבדל חשוב זה באשר לאורך זמנה של המצווה? התשובה: רבי יוסי הגלילי לשיטתו בברייתת המכילתא (ראה לעיל הלכה א), ולדעתו הרי גם חגיגה נוהגת כל שבעה, ואין לומר ששמחה מתייחדת בכך 'מה שאין כן בשתיהן' (ראייה נוהגת כמובן רק יום אחד, אך לא שנו כאן אלא את <b>הנוסף</b> בכל אחת מן השלוש על רעותיה). ואילו ברייתת התוספתא נוקטת שיטת משנתנו ושאר המקורות, שאין חובת חגיגה אלא יום אחד, ורק שמחה נוהגת כל שבעה (""שמחת הרגל בתלמודם של תנאים"", עמוד 69).<br><br>וב<b>תוספתא חגיגה</b> א,ה שנו: ישראל יוצאים ידי חובתם (חובת אכילה מקורבן לשם שמחה) בנדרים ובנדבות ובמעשר בהמה, והכוהנים בחטאת ובאשם ובבכור ובחזה ובשוק, אבל לא בעופות ולא במנחות, ונזיר יוצא באֵילוֹ (באיל שלו).<br>(יוצא ידי חובת אכילה מקורבן לשם שמחה) בין משלו (בין אם הקורבן שלו) בין משל אחרים.<br><br>מן התורה ישנם שני מיני שמחה בחג, האחד שחייב להקריב קורבן מיוחד לשם שלמי שמחה, והשני הוא שחייב לאכול מבשר קורבן כל ימי החג. וההבדל בין שני סוגי השמחה הוא שבקורבן שלמי שמחה אינו יוצא אלא אם הביא קורבן מיוחד לשם שמחה, ואפילו נדר ונדבה יוצא בו ידי קורבן שמחה אם הביאו ברגל לשם כך, שהרי אין עליו חיוב להביאו ברגל דווקא, ויכול היה להקריבו לפני הרגל, אבל אינו יוצא ידי חובתו בקורבן שבא מחמת הרגל, כשם שאינו יוצא ידי קורבן שמחה בקורבן חגיגה. אבל שמחת אכילת בשר קורבן יוצא בכול, והכוהנים יוצאים בבשר חטאת ואשם, ונראה שיוצא אפילו בבשר חגיגה. והבדל שני הוא שבקורבן שלמי שמחה אינו חייב אלא פעם אחת כראייה וכחגיגה, אבל בשמחת אכילת קורבן חייב כל ימי החג (""תוספתא כפשוטה"").</small><br><br>ב<b>בבלי חגיגה</b> ו,א אמרו: תנו רבנן: בית שמאי אומרים: הראייה שתי כסף וחגיגה מעה כסף, שהראייה עולה כולה לגבוה, מה שאין כן בחגיגה, ועוד מצינו בעצרת שריבה הכתוב בעולות יותר מבשלמים. ובית הלל אומרים: הראייה מעה כסף וחגיגה שתי כסף, שחגיגה ישנה לפני הדיבור, מה שאין כן בראייה, ועוד מצינו בנשיאים שריבה הכתוב בשלמים יותר מבעולות.<br>ובית הלל, מאי טעמא לא אמרי כבית שמאי? - אמרי לך: דקאמרת: ראייה עדיפא (בשווי הקורבן) דעולה כולה לגבוה - אדרבה, חגיגה עדיפא דאית בה שתי אכילות (אכילה לגבוה ואכילה להדיוט). ודקאמרת: נילף מעצרת - דנים קורבן יחיד מקורבן יחיד ואין דנים קורבן יחיד מקורבן ציבור.<br>ובית שמאי, מאי טעמא לא אמרי כבית הלל? - אמרי לך: דקאמרת: חגיגה עדיפא דישנה לפני הדיבור - ראייה נמי ישנה לפני הדיבור (שלדעתם הקריבו ישראל לפני מתן תורה גם עולת ראייה). ודקאמרת: נילף מנשיאים - דנים דבר הנוהג לדורות מדבר הנוהג לדורות, ואין דנים דבר הנוהג לדורות מדבר שאינו נוהג לדורות.<br><br><small>טעמם הראשון של בית שמי ושל בית הלל בברייתא שבבבלי ישנו בתוספתא. טעמם השני של בית שמי ושל בית הלל בברייתא שבבבלי אינו בתוספתא, אבל נמצא בירושלמי בשם רבי תנחום בר עילאי בשם רבי יוסי בן חנינה. בירושלמי ניסח רבי תנחום בר עילאי בשם רבי יוסי בן חנינה ויכוח בין בית שמי ובית הלל, ובבבלי הוא מסתם הגמרא.<br><br>וב<b>בבלי חגיגה</b> ו,ב אמרו: תניא: רבי יוסי הגלילי אומר: שלוש מצוות נצטוו ישראל בעלייתם לרגל: ראייה, חגיגה, ושמחה. יש בראייה שאין בשתיהן, יש בחגיגה שאין בשתיהן, יש בשמחה שאין בשתיהן. יש בראייה שאין בשתיהן, שהראייה עולה כולה לגבוה, מה שאין כן בשתיהן. יש בחגיגה שאין בשתיהן, שחגיגה ישנה לפני הדיבור, מה שאין כן בשתיהן. יש בשמחה שאין בשתיהן, שהשמחה נוהגת בנשים כבאנשים, מה שאין כן בשתיהן.</small><br><br>כיצד מקיימים את חובת שמחת אכילת בשר ברגל? - מביאים מחלוקת אמוראים.<br><b>רבי יהושע בן לוי</b> (אמורא ארץ ישראלי בדור הראשון) <b>אמר:</b> כתוב (בחג השבועות ובחג הסוכות): <b>""וְשָׂמַחְתָּ</b> לִפְנֵי ה' אֱלֹהֶיךָ<b>""</b> (דברים טז,יא); ""<b>וְשָׂמַחְתָּ</b> בְּחַגֶּךָ"" (דברים טז,יד) – חייבים לשמוח במקדש ברגל; ויש לדרוש מן הכתוב: <b>- אפילו ממקילון</b> (מקום לשחיטת בקר ומכירת בשר, בית מטבחיים (מקור המילה ביוונית: מקילון)) – שמחה מן התורה מתקיימת אף בבשר חולין, מפני שאכילת בשר מביאה את האדם לידי שמחה. רבי יהושע בן לוי סובר שאפילו בבשר בהמת חולין אפשר לקיים את מצוות השמחה בחג<b>.</b><br><b>אמר רבי לעזר</b> (אמורא בדור השני)<b>: נאמר כאן</b> – במצוות שלושת הרגלים, <b>שמחה</b> – ""וְשָׂמַחְתָּ לִפְנֵי ה' אֱלֹהֶיךָ"" (דברים טז,יא); ""וְשָׂמַחְתָּ בְּחַגֶּךָ"" (דברים טז,יד), <b>ונאמר להלן</b> – במצווה לבנות מזבח בהר עיבל בכניסתם של ישראל לארץ, <b>שמחה</b> – ""וְזָבַחְתָּ שְׁלָמִים וְאָכַלְתָּ שָּׁם וְשָׂמַחְתָּ לִפְנֵי ה' אֱלֹהֶיךָ"" (דברים כז,ז)<b>. מה שמחה האמורה להלן - שלמים</b> – אכילת בשר קורבן שלמים<b>, אף כאן - שלמים</b> – אכילת בשר קורבן שלמים. רבי לעזר סובר שאין לקיים את מצוות השמחה בחג אלא בבשר שלמים (מקור הדרשה המופיעה בשם רבי לעזר הוא תנאי, כפי שמוכיחה המקבילה שבספרי דברים)<b>.</b><br>ומספרים: <b>רב חונה</b> (רב הונא, גדול אמוראי בבל בדור השני) <b>אכל פשוש</b> (מין ציפור. - מגיה הגיה במסירה שלפנינו בטעות 'פשוט'. המגיה לא ידע מהו פשוש וקרא את השי""ן האחרונה כטי""ת) <b>כל שבעה</b> – רב חונה אכל ציפור ממין פשוש כל שבעת ימי החג כדי לקיים מצוות שמחה (רב חונה קיים מצוות שמחה שבעה ימים בחג הסוכות. - בחג הסוכות נוהגת שמחה שמונה ימים דווקא לפי משנה ראשונה, אבל לפי משנה אחרונה וברייתות התלמודים אין שמחה אלא בליל שמיני הכלול ביום השביעי ואילו בשמיני עצמו אין נוהג אלא כבוד יום טוב. ורב חונה סובר כמשנה אחרונה. הגרסה המאוחרת, שלפיה גם במשנה האחרונה מופיעה שמחה בשמיני, מאוחרת הרבה לרב חונה (""שמחת הרגל בתלמודם של תנאים"", עמוד 239, הערה 22))<b>.</b><br><br><small>לדעת רבי יהושע בן לוי לא זו בלבד שאין חיוב של הקרבת שלמים מיוחדים לשם מצוות שמחה בחג, אלא שאין אפילו חיוב של אכילת בשר קורבן בכלל. ואם כן, ברי הדבר שלדעתו נוהגת מצוות שמחה בחג מדאורייתא אפילו בזמן הזה. אין ספק שלדעתו אין קיום המצווה של שמחה בחג אלא בבשר.<br>בניגוד לרבי יהושע בן לוי, שמרבה מן ""ושמחת"" אפילו בשר מקילון, דן רבי לעזר גזירה שווה, כדי ללמדנו שאין יוצאים בבשר מקילון. גזירה שווה זו לא דרשה רבי לעזר מעצמו אלא שהיא הבאה בסתם של ברייתא ממדרש הלכה, וכדרכו של רבי לעזר לשנות ברייתות בלי ציון. ואומנם מדרש זה חוזר ונשנה בספרי מספר פעמים באותו לשון (""פשוט, פשוש"", ""ספר זכרון להרב יצחק נסים"" ב, עמוד מא).<br>ודאי הדבר שאין רבי לעזר חלוק על משנתנו ואף הוא מודה שישראל יוצאים ידי חובתם בנדרים ובנדבות וכוהנים יוצאים ידי חובתם בחטאות ובאשמות.<br>בין לדעת רבי יהושע בן לוי ובין לדעת רבי לעזר אין שמחה בחג אלא בבשר. אלא שלדעת רבי יהושע בן לוי, הואיל ואין צורך בבשר קורבן דווקא יש מצוות שמחה ברגלים מדאורייתא גם בזמן הזה, ואילו לדעת רבי לעזר אין שמחה אלא בבשר קורבן, ועל כן אין שמחה בזמן הזה מדאורייתא.<br>כנגד שתי דעות אלו מביא הירושלמי את מנהגו של רב חונה שהיה מקיים מצוות שמחה גם בזמן הזה. ומכיוון שהיה ציפור פשוש חביב על רב חונה, אכל ממין זה כל שבעה (שם, עמוד מז).<br><br>הכללת שמחת גבולין במצוות שמחה מן התורה היא חידוש העולה לראשונה בבית מדרשו של רבי יהושע בן לוי. על רבי יהושע בן לוי נחלק רבי אלעזר הממשיך את השיטה התנאית שאין שמחה אלא בקודשים. אבל רב חונה אימץ את שיטת רבי יהושע בן לוי ואף הרחיבה: לא סוף דבר ששמחה מתקיימת בבשר חולין אלא אפילו בבשר עופות (""שמחת הרגל בתלמודם של תנאים"", עמוד 240).<br><br>ב<b>ספרי דברים</b> פסקה קלח נאמר: ""ושמחת"" - נאמרה כאן שמחה ונאמרה להלן (דברים כז,ז) שמחה. מה שמחה האמורה להלן - שלמים, אף שמחה האמורה כאן - שלמים.<br><br>ב<b>תוספתא חגיגה</b> א,ה שנו: ובלבד שיאכל מן הזבח כל שבעה (מן הדין אינו חייב להקריב שלמי שמחה אלא פעם אחת, אבל חייב לאכול מקורבן לשם שמחה כל שבעה, ואינו יוצא בבשר של חולין).<br><br><b>רב חונה אכל פשוש</b></small><br><small>ב<b>בבלי חגיגה</b> ד,ב אמרו: רב הונא, כי הווה מטי האי קרא בכי: ""שלוש פעמים בשנה ייראה כל זכורך"" - עבד שרבו (אדונו) מצפה לראותו יתרחק (האדון) ממנו? דכתיב: ""כי תבואו ליראות פניי, מי ביקש זאת מידכם, רמוס חצריי?"" (ישעיהו א,יב).<br>רב הונא, כי הווה מטי האי קרא בכי: ""וזבחת שלמים ואכלת שם ושמחת לפני ה' אלוהיך"" (דברים כז,ז) - עבד שרבו מצפה שיבוא לאכול על שולחנו יתרחק ממנו? דכתיב: ""למה לי רוב זבחיכם? יאמר ה', שבעתי עולות אילים וחלב מריאים, ודם פרים וכבשים ועתודים לא חפצתי"" (ישעיהו א,יא).<br><br>רב הונא בכה על מצוות ראייה ועל מצוות חגיגה מפני שאי אפשר לקיימן בזמן הזה, אבל לא בכה על מצוות שמחה מפני שלדעתו אפשר לקיימה בזמן הזה.<br><br><b>פשוש</b></small><br><small>ב<b>ויקרא רבה</b> כב,ד נאמר (תרגום): מעשה היה באיש אחד שהיה עולה מבבל (לארץ ישראל), ישב לנוח בדרך וראה שתי ציפורים (הגרסה בכתב יד אחד: פשושין) מריבות בדרך זו עם זו והרגה אחת מהן את חברתה.<br><br>אין ספק ש'פשושין' הוא הנוסח הנכון והמקורי, ונשתנה בכל שאר הנוסחאות לפי העניין ל'ציפרין', לפי שהמילה 'פשושין' לא היתה מוכרת (""פשוט, פשוש"", ""ספר זכרון להרב יצחק נסים"" ב, עמוד לד).</small><br><br>ב<b>משנה פיאה</b> א,א שנינו: אלו דברים שאין להם שיעור: ...והראיון.<br>וב<b>ירושלמי</b> שם אמרו: מתניתא (בפיאה, שהראייה אין לה שיעור) - בראיית קרבן (צריך לומר: פנים), אבל בראיית פנים (צריך לומר: קרבן) - יש לה שיעור. ואתייא כיי דמר רבי יוחנן: מעה כסף שתי כסף - דבר תורה."
Jerusalem Talmud Chagigah 1:2:4,"אָמַר רִבִּי יוֹחָנָן. מָעָה כֶסֶף וּשְׁתֵּי כֶסֶף דְּבַר תּוֹרָה. תַּנָּא רִבִּי יָסָא קוֹמֵי רִבִּי יוֹחָנָן. רְאִייָה כָל־שֶׁהִיא. חֲכָמִים הֶם שֶׁאָֽמְרוּ. מָעָה כֶסֶף וּשְׁתֵּי כֶסֶף. אָמַר לֵיהּ. וְיֵשׁ כָּן זוֹ. אָמַר רִבִּי יוֹנָה וְכָל־הַשִּׁיעוּרִין לֹא חֲכָמִים הֵם שֶׁנָּֽתְנוּ. כְּזַיִת מִן הַמֵּת. כְּזַיִת מִן הַנְּבֵילָה. וְכָעֲדָשָׁה מִן הַשֶּׁרֶץ. לָא אֲתָא מִישְׁאוֹל אֶלָּא כַיי דְּתַנֵּי רִבִּי הוֹשַׁעְיָה. דְּתַנֵּי רִבִּי הוֹשַׁעְיָה. וְלֹא־יֵֽרָא֥וּ פָנַי֭ רֵיקָֽם׃ אֲפִילוּ כָל־שֶׁהוּא. חֲכָמִים הֵם שֶׁאָֽמְרוּ. מָעָה כֶסֶף וּשְׁתֵּי כֶסֶף. וְקַשְׁיָא. מִן דּוּ סְמַךְ לָהּ לִדְבַר תּוֹרָה הוּא אָמַר. חֲכָמִים הֵם שֶׁאָֽמְרוּ. מָעָה כֶסֶף וּשְׁתֵּי כֶסֶף. אָמַר רִבִּי יוֹסֵי בֵּירִבִּי בּוּן. רִבִּי יוֹחָנָן כְּדַעִתֵּיהּ וְרִבִּי הוֹשַׁעְיָה כְּדַעִתֵּיהּ. רִבִּי יוֹחָנָן כְּדַעִתֵּיהּ. דְּרִבִּי יוֹחָנָן דּוּ אָמַר. כָּל־הַשִּׁיעוּרִין הֲלָכָה לְמֹשֶׁה מִסִּינַי. חֲוֵי דוּ אָמַר. מָעָה כֶסֶף וּשְׁתֵּי כֶסֶף דְּבַר תּוֹרָה. רִבִּי הוֹשַׁעְיָה כְּדַעִתֵּיהּ. רִבִּי הוֹשַׁעְיָה דּוּ אָמַר. הָאוֹכֵל אִיסּוּר בַּזְּמַן הַזֶּה צָרִיךְ לָשַׁנּוֹת לְפָנָיו אֶת הַשִּׁיעוּרִין. שֶׁמָּא יַעֲמוֹד בֵּית דִּין אַחר וִישַׁנֶּה עָלָיו אֶת הַשִּׁיעוּרִין. וְיהֵא יוֹדֵעַ מֵאֵי זֶה שִׁיעוּר אָכַל. הֲוֵי דוּ אָמַר רְאִייָה כָל־שֶׁהִיא. חֲכָמִים הֵם שֶׁאָֽמְרוּ. מָעָה כֶסֶף וּשְׁתֵּי כֶסֶף. אָֽמְרִין. חָזַר בֵּיהּ רִבִּי יוֹחָנָן מִן הָדָא. רִבִּי יוֹנָה וְרִבִּי יוֹנָתָן תְּרֵיהוֹן אָֽמְרִין. לֹא חָזַר בֵּיהּ. וְעוֹד מִן הָדָא דְּאָמַר רִבִּי לָא בְשֵׁם רִבִּי אִימִּי. אִיתפַּלְּגוֹן חִזְקִיָּה וְרִבִּי יוֹחָנָן. הִזְקִיָּה אָמַר. אָדָם חוֹלֵק חוֹבָתוֹ לִשְׁתֵּי בְהֵמוֹת. רִבִּי יוֹחָנָן אָמַר. אֵין אָדָם חוֹלֵק חוֹבָתוֹ לִשְׁתֵּי בְהֵמוֹת. אֶלָּא צָרִיךְ שֶׁתְּהֵא בְיָדוֹ שְׁתֵּי כֶסֶף לְכָל־אַחַת וָאַחַת. רִבִּי שִׁמְעוֹן בֶּן לָקִישׁ בְּשֵׁם חִזְקִיָּה. אָדָם טוֹפֵל בְּהֵמוֹת לִבְהֵמָה וְאֵין אָדָם טוֹפֵל מָעוֹת לְמָעָה. רִבִּי יוֹחָנָן אָמַר. אָדָם טוֹפֵל מָעוֹת לְמָעָה וְאֵין אָדָם טוֹפֵל בְּהֵמֹת לִבְהֵמָה. הֵיךְ עֲבִידָה. <i data-overlay=""Vilna Pages"" data-value=""5a""></i>הָיוּ לְפָנָיו עֶשֶׂר בְּהֵמוֹת. הִקְרִיב חָמֵשׁ בְּיוֹם טוֹב הָרִאשׁוֹן. וְהַמּוֹתָר מָהוּ שֶׁיִּדְּחוּ אֶת יוֹם טוֹב הָאַחֲרוֹן. רִבִּי קְרִיסְפִּי אָמַר. אִיתפַּלְּגוֹן רִבִּי יוֹחָנָן וְרִבִּי שִׁמְעוֹן בֶּן לָקִישׁ. חַד אָמַר. דּוֹחֶה. וְחוֹרָנָה אָמַר. אֵינוֹ דּוֹחֶה. וְלָא יָֽדְעִין מָאן אָמַר דָּא וּמָאן אָמַר דָּא. אָמַר רִבִּי זְעוּרָה. נְפָרֵשׁ מִילֵּיהוֹן דְּרַבָּנִין מִן מִילֵּיהוֹן. דְּרִבִּי יוֹחָנָן דּוּ אָמַר. אָדָם סוֹפֵל מָעוֹת לְמָעָה. אֵין אָדָם טוֹפֵל בְּהֵמוֹת לִבְהֵמָה. הוּא דּוּ אָמַר דּוֹחֶה. רִבִּי שִׁמְעוֹן בֶּן לָקִישׁ דּוּ אָמַר. אָדָם טוֹפֵל בְּהֵמוֹת לִבְהֵמָה. אֵין אָדָם טוֹפֵל מָעוֹת לְמָעָה. הוּא דּוּ אָמַר. אֵינוֹ דּוֹחֶה. שִׁמְעוֹן בַּר בָּא בְשֵׁם רִבִּי יוֹחָנָן. לְעוֹלָם הוּא מוֹסִיף וְהוֹלֵךְ וְדוֹחֶה אֶת יוֹם טוֹב עַד שֶׁיֹּאמַר. עוֹד אֵין בְּדַעְתִּי לְהוֹסִיף.","כאן התחלת מקבילה בירושלמי פיאה א,א.<br><b>אמר רבי יוחנן</b> (גדול אמוראי ארץ ישראל בדור השני)<b>: מעה כסף</b> – שהוא הסכום הקטן ביותר לשווי קורבן עולת ראייה, <b>ושתי כסף</b> – שהוא הסכום הקטן ביותר לשווי קורבן שלמי חגיגה, <b>- דבר תורה</b> – השיעורים האלה הם מן התורה<b>.</b><br><b>תנא</b> – שנה (ברייתא) <b>רבי יסא</b> (רבי אסי, אמורא ארץ ישראלי בדור השלישי) <b>קומי</b> – לפני <b>רבי יוחנן: ראייה כל שהיא</b> – אין לקורבן עולת ראייה ולקורבן שלמי חגיגה שיעור מן התורה<b>, חכמים הם שאמרו: מעה כסף ושתי כסף</b> – החכמים הם שקבעו את השיעורים האלה<b>. אמר ליה:</b> – אמר לו (רבי יוחנן): <b>ויש כָּן</b> (בכתב יד רומי במקבילה: 'כאן') <b>זו?!</b> (בתמיהה) – האם אפשר לקיים ברייתא זו? רבי יוחנן סובר שהתורה נתנה שיעור ולא חכמים, ולכן אמר שאין כאן זו, כלומר, מחוק מכאן ברייתא זו (על פי ""הירושלמי כפשוטו"", עמוד 65. - כלשון זה אמר רבי יוחנן כמה פעמים לרבי יסא כששנה לפניו ברייתא)<br>ותמהים: <b>אמר רבי יונה</b> (מגדולי אמוראי ארץ ישראל בדור הרביעי)<b>: וכל השיעורין לא חכמים הן שנתנו: כזית מן המת</b> – השיעור הקטן ביותר של בשר המת שמטמא<b>, כזית מן הנבילה</b> – השיעור הקטן ביותר של הנבילה שמטמא<b>, וכעדשה מן השרץ</b> – השיעור הקטן ביותר של השרץ שמטמא<b>?!</b> (בתמיהה) – הרי גם שיעורים אחרים, כגון השיעורים שהזכיר רבי יונה, לא נאמרו בתורה אלא החכמים הם שקבעו אותם, שהתורה נתנה רשות לחכמים לקבוע אותם, ומדוע תמה רבי יוחנן על הברייתא ששנה לפניו רבי יסא? (מניחים כאן שתמיהתו של רבי יוחנן מתייחסת לכל השיעורים ולא רק לשיעור עולת ראייה ושלמי חגיגה, ולכן תמה רבי יונה על כך)<br>ומשיבים: <b>לא אתא</b> (צריך לומר כמו במקבילה: '<b>אתייא</b>') <b>מישאול אלא כיי</b> (במקבילה: '<b>כהדא</b>' (על הדא)) <b>דתני רבי הושעיה</b> (מגדולי אמוראי ארץ ישראל בדור הראשון) – לא באה לשאול (לא הולך הדבר להקשות) אלא כ(ברייתא) הזאת ששונה רבי הושעיה (כלומר, אין הקושיה הזאת של רבי יוחנן מתאימה אלא על הברייתא של רבי הושעיה)<b>, דתני</b> – ששונה <b>רבי הושעיה: ""</b>וְ<b>לֹא יֵרָאוּ פָנַי רֵיקָם""</b> (שמות כג,טו; לד,כ) – כשתבואו למקדש ברגל תביאו עימכם קורבנות; ויש ללמוד מן הכתוב הזה: <b>- אפילו כל שהוא</b> – אין לקורבן עולת ראייה ולקורבן שלמי חגיגה שיעור מן התורה, ושוויים יכול להיות אפילו כל שהוא, שבזה אינו נראה לפני ה' ריקם<b>, חכמים הם שאמרו: מעה כסף ושתי כסף.</b> ומפרטים את הקושיה שתחילתה הוצעה לפני כן: <b>וקשיא</b> – ו(הדבר) קשה<b>, מן דו סמך לה לדבר תורה</b> – משהוא סומך אותה לדבר תורה<b>, הוא אמר:</b> – הוא אומר: <b>חכמים הם שאמרו: מעה כסף ושתי כסף?!</b> (בתמיהה) – מאחר שרבי הושעיה סומך לפסוק בתורה את ההלכה שהראייה אפילו כל שהוא, כיצד הוא אומר שלמרות זאת החכמים קבעו לה שיעור? שאין לחכמים לקבוע שיעור אלא במקום שהתורה לא פירשה כלום, אבל במקום שהתורה פירשה שאפילו כל שהוא אין לחכמים לקבוע שיעור (מסבירים כאן שתמיהתו של רבי יוחנן מתייחסת רק לשיעור עולת ראייה ושלמי חגיגה ועל סמך דרשתו של רבי הושעיה בעניין שיעור זה)<br><br>ומציינים ששני בעלי המחלוקת הולכים לשיטתם: <b>אמר רבי יוסי בירבי בון</b> (מגדולי אמוראי ארץ ישראל בדור החמישי)<b>: רבי יוחנן כדעתיה</b> – כדעתו, <b>ורבי הושעיה כדעתיה</b> – כדעתו (כל חכם הולך לשיטתו)<b>.</b> ומקשרים בין האמרות של כל אחד משני בעלי המחלוקת: <b>רבי יוחנן כדעתיה</b> – כדעתו<b>, דרבי</b> (צריך לומר כמו להלן: '<b>רבי</b>') <b>יוחנן דו אמר:</b> – רבי יוחנן שהוא אומר: <b>כל השיעורין הלכה למשה מסיני</b> – כל השיעורים הם מן התורה, ובכלל זה שיעור עולת ראייה ושלמי חגיגה<b>. הוי</b> (צריך לומר כמו בכתב יד רומי במקבילה: '<b>הוא</b>') <b>דו אמר:</b> – הוא שהוא אומר: <b>מעה כסף ושתי כסף - דבר תורה.</b> ו<b>רבי הושעיה כדעתיה</b> – כדעתו<b>, רבי הושעיה דו אמר:</b> – רבי הושעיה שהוא אומר: <b>האוכל איסור</b> – בשגגה, שחייבים עליו קורבן, כגון חֵלֶב או דם, <b>בזמן הזה</b> – לאחר חורבן הבית, שאין מקריבים קורבן, ועליו לחכות עד שייבנה המקדש ויוכל להביא את קורבנו, <b>צריך לשנות</b> (צריך לומר כמו במקבילה: 'צריך <b>לרשום</b>'. וכן הוא בהבאת הירושלמי בראב""ד וב""ערכי תנאים ואמוראים"" לר' יהודה בן קלונימוס) <b>לפניו את השיעורין</b> – את השיעור שאכל<b>, שמא יעמוד בית דין אחר וישנה עליו את השיעורין</b> – שמא יקבע בית דין בעתיד, ששיעור זה, שבזמנו נחשב כאסור מן התורה והאוכלו חייב להקריב קורבן, אינו אסור מן התורה והאוכלו פטור מלהקריב קורבן, ולכן צריך לרשום את השיעור שאכל<b>, ויהא יודע</b> – בעתיד, <b>מאי</b> (בהבאת הירושלמי ב""ערכי תנאים ואמוראים"": 'אי') <b>זה שיעור אכל</b> – והאם הוא חייב להקריב קורבן. הרי שלדעת רבי הושעיה השיעורים שלא נאמרו במפורש בתורה הם מדברי חכמים ותלויים בקביעת החכמים ועשויים להשתנות, ובכלל זה שיעור עולת ראייה ושלמי חגיגה, שאילו היו השיעורים מן התורה לא ישתנו<b>. הוי</b> (צריך לומר: '<b>הוא</b>') <b>דו אמר:</b> – הוא שהוא אומר: <b>ראייה כל שהיא, חכמים הן שאמרו: מעה כסף ושתי כסף</b> – רבי יוסי בירבי בון חולק על מה שאמרו לעיל שרבי יוחנן תמה רק על דרשתו של רבי הושעיה בעניין קורבן ראייה, ולדעת רבי יוסי בירבי בון יש כאן מחלוקת יסודית לגבי קביעת השיעורים בכלל (רידב""ז)<b>.</b><br><br>ומעירים בהצעת קביעה עלומת שֵׁם: <b>אמרין:</b> – אומרים: <b>חזר ביה</b> – חזר בו <b>רבי יוחנן מן הדא</b> – מזאת (מן הדעה הזאת, כלומר, חזר בו מדעתו כפי שהוצעה לפני כן, ששיעור עולת ראייה ושלמי חגיגה הוא מן התורה, והודה לדעת רבי הושעיה)<b>.</b><br><b>רבי יונה ורבי יונתן</b> (צריך לומר כמו במקבילה: 'ורבי <b>יוסי</b>') (גדולי אמוראי ארץ ישראל בדור הרביעי) <b>תריהון אמרין</b> – שניהם אומרים<b>: לא חזר ביה</b> (בכתב יד רומי במקבילה נוסף: 'רבי יוחנן') – לא חזר בו (רבי יוחנן מדעתו)<b>.</b><br>ומציעים סיוע ממקור אמוראי (לטענה שלא נתמכה לפני כן על ידי מקור אחר): <b>ועוד מן הדא דאמר</b> – ועוד (ראיה שלא חזר בו רבי יוחנן מדעתו) מן (המימרה) הזאת שאומר <b>רבי לא</b> (רבי אלעאי, אמורא ארץ ישראלי בדור השלישי) <b>בשם רבי אימי</b> (רבי אמי, אמורא ארץ ישראלי בדור השלישי)<b>: איתפלגון</b> – נחלקו <b>חזקיה</b> (אמורא ארץ ישראלי בדור הראשון, בנו של רבי חייא) <b>ורבי יוחנן. חזקיה אמר: אדם חולק חובתו</b> – את קורבן שלמי חגיגה שהוא חייב להביא ברגל, <b>לשתי בהמות</b> – שמביא שתי בהמות ששווי שתיהן יחד שתי כסף, שלדעתו שיעור שתי כסף בשלמי חגיגה אינו מן התורה, ודי שיביא שיעור זה אפילו כשהוא על ידי צירוף שתי בהמות (חזקיה הולך בשיטתו של רבי הושעיה שהשיעורים הם מדברי חכמים)<b>. רבי יוחנן אמר: אין אדם חולק חובתו לשתי בהמות, אלא</b> – אם הוא רוצה להקריב בהמות נוספות לשלמי חגיגה, <b>צריך שתהא</b> (במקבילה: 'שיהא') <b>בידו שתי כסף לכל אחת ואחת</b> – מן הבהמות, כפי השיעור הקבוע לכך. הקפדתו של רבי יוחנן על שיעור שתי כסף לכל קורבן היא ראיה שלדעתו שיעור שתי כסף בשלמי חגיגה הוא מן התורה, שאילו היה שיעור זה מדברי החכמים היה אדם רשאי לחלק חובתו (הראיה ממחלוקת חזקיה ורבי יוחנן שרבי יוחנן לא חזר בו אינה הכרחית (""מקורות ומסורות"", מועד ג, עמוד תקפב, הערה 6))<b>.</b><br><br><small>'ועוד מן הדא' מציע מקור נוסף המסייע לאמור לפניו. במקום אחד (כאן) נראה שהמונח מציע סיוע ממקור לטענה שלא נתמכה לפני כן על ידי מקור אחר (""הטרמינולוגיה של הירושלמי"", עמודים 510-511).<br><br>אפשר שצריך לגרוס: 'ר' יונה ור' יוסי תריהון אמרין: לא חזר ביה ר' יוחנן מן הדא, דאמר ר' לא...', והמילה 'ועוד' יתירה (וכן כתב ב""ספר ניר""). לשון זו זהה ללשון במשפט שלפני כן: 'אמרין: חזר ביה ר' יוחנן מן הדא'.<br><br>ב<b>מכילתא דרבי שמעון בר יוחאי</b> שמות כג,טו נאמר: ""ולא ייראו פניי ריקם"" - אפילו כל שהוא, וחכמים אומרים: אין פחות לעולת ראייה ממעה כסף ולחגיגה שתי כסף.<br><br>ב<b>בבלי חגיגה</b> ו,ב-ז,א אמרו: תנן התם (משנה פיאה א,א): אלו דברים שאין להם שיעור: הפיאה, והביכורים, והראיון, וגמילות חסדים, ותלמוד תורה. - אמר רבי יוחנן: כסבורים אנו לומר: הראיון אין לו שיעור למעלה, אבל יש לו שיעור למטה (והשיעור הוא מעה כסף ושתי כסף שהוא מן התורה). עד שבא רבי אושעיא ברבי ולימד: הראיון אין לו שיעור (מן התורה) לא למעלה ולא למטה, אבל חכמים אומרים / אמרו חכמים: הראייה מעה כסף וחגיגה שתי כסף.<br><br>המסורת הסתמית בירושלמי שרבי יוחנן חזר בו נסמכת כנראה על המסורת המובאת בבבלי, שממנה אפשר להבין שלאחר ששמע רבי יוחנן את דברי רבי הושעיה חזר בו משיטתו הקודמת וקיבל את שיטת רבי הושעיה (רש""ס).<br><br>ב<b>בבלי יומא</b> פ,א אמרו: אמר רבי אלעזר: אכל חלב (בשגגה) בזמן הזה - צריך שיכתוב שיעורו (כמה אכל), שמא יבוא בית דין אחר (לעתיד) וירבה בשיעורים.<br>אמר רבי יוחנן: שיעורים ועונשים (עונשי כל העבירות) - הלכה למשה מסיני. - עונשים? מכתב כתיבי! - אמר רבי יודן: הכי קאמר: שיעורים של עונשים (השיעור של כל עבירה) - הלכה למשה מסיני.<br><br>מימרת רבי אלעזר בבבלי היא מימרת רבי הושעיה בירושלמי.<br>רבי יוחנן חלוק על רבי אלעזר ורבי הושעיה, והוא סבור שאם אכל איסור בזמן הזה אינו צריך לכתוב שיעורו, כי שיעורים של עונשים מן התורה ואין ביד בית דין לשנותם.<br><br>קצת סמך לדבר שרבי יוחנן חזר בו מדעתו אפשר להביא גם מבבלי יומא פ,א, המייחס לרבי יוחנן את המאמר ""שיעורים של עונשים - הלכה למשה מסיני"". לפי זה, לא כל השיעורים הלכה למשה מסיני לדעת רבי יוחנן, אלא רק שיעורים של עונשים (""פרקים בהשתלשלות ההלכה"", עמוד 64).</small><br><br>מביאים מחלוקת אחרת בעניין קורבן שלמי חגיגה.<br><b>רבי שמעון בן לקיש</b> (מגדולי אמוראי ארץ ישראל בדור השני) אמר <b>בשם חזקיה</b> (אמורא ארץ ישראלי בדור הראשון, בנו של רבי חייא)<b>: אדם טופל</b> (מחבר, מצרף) <b>בהמות לבהמה</b> – מותר לצרף בהמות שנקנות במעות מעשר שני לבהמה שנקנית במעות חולין ולהקריב אותן לשם חגיגה, ואף שכל דבר שהוא בא חובה אינו בא אלא מן החולין, מכל מקום, מאחר והוא יוצא ידי חובת חגיגה בבהמה שבאה מן החולין, הוא יכול לצרף לה בהמות אחרות שבאות ממעשר שני, <b>ואין אדם טופל מעות למעה</b> – אסור לצרף מעות מעשר שני למעות חולין ולקנות בהן בהמות ולהקריב אותן לשם חגיגה, משום שיש להביא לקורבן חגיגה לפחות בהמה אחת שכולה מן החולין<b>.</b><br><b>רבי יוחנן</b> (גדול אמוראי ארץ ישראל בדור השני) <b>אמר: אדם טופל מעות למעה</b> – מותר לצרף מעות מעשר שני למעות חולין ולקנות בהן בהמות ולהקריב אותן לשם חגיגה, כיוון שבכל בהמה יש חלק שבא מן החולין שהוא יוצא בו ידי חובת חגיגה, <b>ואין אדם טופל בהמות לבהמה</b> – אסור לצרף בהמות שנקנות במעות מעשר שני לבהמה שנקנית במעות חולין ולהקריב אותן לשם חגיגה, משום שאין להביא לקורבן חגיגה אפילו בהמה אחת שכולה ממעשר שני (שיעור מעות החולין הוא לפחות שתי מעות כסף, שהוא הסכום הקטן ביותר לשווי קורבן שלמי חגיגה)<b>.</b><br><b>היך עבידה?</b> – איך עשוי (הדבר)? (באיזה מקרה מדובר?) - נראה שיש למחוק את המונח 'היך עבידא' מסוגיה זו (הצעת הגר""א, וכן העלה ""קורבן העדה""). ושמא אפשר להביא סיוע להצעה זו מן העובדה שהראשונים (תוספות ור""מ המאירי) שמביאים את הירושלמי כאן מצטטים רק מ'היו לפניו' ולא מ'היך עבידה'. אפשר ש'היך עבידה' הועתק באשגרה מלהלן בפיאה, ואחר כך הועבר נוסח משובש זה למקבילה בחגיגה, כרגיל במקבילות (""הטרמינולוגיה של הירושלמי"" (עבודה), עמודים 259-261).<br><br>ומציעים שאלה: <b>היו לפניו עשר בהמות</b> – שהפריש לשם חגיגה<b>,</b> ו<b>הקריב חמש</b> – מהן, <b>ביום טוב הראשון, והמוֹתָר</b> – שאר חמש הבהמות, <b>מהו שידחו</b> (במקבילה: 'שידחה') <b>את יום טוב האחרון?</b> – מה הדין במקרה זה? האם מותר להקריב את שאר הבהמות ביום טוב האחרון של החג משום ששאר הבהמות הן חלק מקורבן חגיגה, ודינו של קורבן חגיגה שהוא קרב ביום טוב, או שמא לאחר שהקריב קורבן חגיגה ביום טוב הראשון אין שאר הבהמות אלא קורבן נדבה, ודינו של קורבן נדבה שאינו קרב ביום טוב?<br>ומשיבים בהצעת מחלוקת אמוראים: <b>רבי קריספי</b> (אמורא ארץ ישראלי בדור השלישי) <b>אמר: איתפלגון</b> – נחלקו <b>רבי יוחנן ורבי שמעון בן לקיש. חד אמר:</b> – (חכם) אחד אומר: <b>דוחה</b> – מותר להקריב את שאר הבהמות ביום טוב האחרון<b>, וחורנה אמר:</b> – ו(החכם) האחר אומר: <b>אינו דוחה</b> – אסור להקריב את שאר הבהמות ביום טוב האחרון<b>.</b><br>ומסתפקים: <b>ולא ידעין מאן אמר דא ומאן אמר דא</b> – ולא יודעים מי אומר זאת ומי אומר זאת (מי משני החכמים אומר: דוחה, ומי מהם אומר: אינו דוחה)<b>.</b><br>ומציעים הכרעה בעניין המסופק: <b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: נפרש מיליהון דרבנין מן מיליהון</b> – נפרש את דבריהם של החכמים מדבריהם (שממחלוקת אחרת של שני החכמים נוכל לדעת מה דעותיהם במחלוקת הזאת. - הביטוי 'נפרש מיליהון דרבנין מן מיליהון' מיוחד לבירור דעותיהם של רבי יוחנן ושל רבי שמעון בן לקיש בפי רבי זעורה ולבירור דעתו של רבי יוחנן בפי רבי יוסה)<b>. רבי יוחנן דו אמר:</b> – רבי יוחנן שהוא אומר: <b>אדם טופל מעות למעה,</b> ו<b>אין אדם טופל בהמות לבהמה</b> – מותר לצרף מעות מעשר שני למעות חולין ולקנות בהן בהמות ולהקריב אותן לשם חגיגה, כיוון שבכל בהמה יש חלק שבא מן החולין שהוא יוצא בו ידי חובת חגיגה<b>, הוא דו אמר:</b> – הוא שהוא אומר: <b>דוחה</b> – היו לפניו עשר בהמות והקריב חמש ביום טוב הראשון, מותר להקריב את שאר הבהמות ביום טוב האחרון, כיוון שבכל בהמה יש חלק שהוא יוצא בו ידי חובת חגיגה<b>. רבי שמעון בן לקיש דו אמר:</b> – (ו)רבי שמעון בן לקיש שהוא אומר: <b>אדם טופל בהמות לבהמה,</b> ו<b>אין אדם טופל מעות למעה</b> – מותר לצרף בהמות שנקנות במעות מעשר שני לבהמה שנקנית במעות חולין ולהקריב אותן לשם חגיגה, כיוון שהוא יוצא ידי חובת חגיגה בבהמה שבאה מן החולין ואינו יוצא ידי חובת חגיגה בבהמות שבאות ממעשר שני<b>, הוא דו אמר:</b> – הוא שהוא אומר: <b>אינו דוחה</b> – היו לפניו עשר בהמות והקריב חמש ביום טוב הראשון, אסור להקריב את שאר הבהמות ביום טוב האחרון, כיוון שיצא ידי חובת חגיגה בבהמות שהקריב ביום טוב הראשון ואינו יוצא ידי חובת חגיגה בשאר הבהמות<b>.</b><br>(במקבילה נוסף: 'אתא' - בא) <b>שמעון בר בא</b> (אמורא בדור השלישי) אמר <b>בשם רבי יוחנן: לעולם הוא מוסיף והולך</b> – מביא בהמות נוספות לשם שלמי חגיגה, <b>ודוחה את יום טוב</b> – האחרון, <b>עד שיאמר: עוד</b> (שוב) <b>אין בדעתי להוסיף</b> – שכשיאמר כך אין הבהמות הנוספות שיביא אחר כך אלא כקורבן נדבה שאינו דוחה יום טוב (המסורת שאמר שמעון בר בא בשם רבי יוחנן מאשרת את דברי רבי זעורה. - לא ברור האם התיבה 'אתא' נשמטה בטעות, או האם חילוף מקורי לפנינו, שנוצר בשעה שגרסנים אחדים שנו את הסוגיה עם המונח ואחרים בלעדיו (""'אתא ר' פלוני'"", ""מחקרי תלמוד"" ג, עמוד 506))<b>.</b><br><br><small>עד כאן המקבילה בירושלמי פיאה.<br>הסוגיה הראשונה בעניין שיעור קורבנות ראייה וחגיגה מקורה בירושלמי חגיגה א,ב על המשנה, והועתקה לפאה. גם הסוגיה השנייה בעניין טפילה ודחייה בקורבן חגיגה מקורה בירושלמי חגיגה, והועתקה לפאה אגב הסוגיה הראשונה. הסוגיה המקבילה בבבלי לסוגיה השנייה מובאת על המשנה חגיגה א,ג שדנה בהבאת קורבנות ראייה וחגיגה מן החולין וממעשר שני, וזה מקומה הטבעי של הסוגיה הזו, שכן בשני התלמודים להלכה א,ג עוסקים בטפילה בקורבן חגיגה. נראה שעורכי הירושלמי שיבצו את הסוגיה הזו בירושלמי חגיגה בסוף הלכה א,ב כסוגיית מעבר בין הלכה א,ב ובין הלכה א,ג.<br><br>ב<b>בבלי חגיגה</b> ח,א אמרו: אמר חזקיה: טופלים בהמה לבהמה ואין טופלים מעות למעות. ורבי יוחנן אמר: טופלים מעות למעות ואין טופלים בהמה לבהמה.<br><br>בבבלי: חזקיה. ובירושלמי: רבי שמעון בן לקיש בשם חזקיה.<br><br>וב<b>בבלי חגיגה</b> ח,ב-ט,א אמרו: אמר עולא אמר ריש לקיש: הפריש עשר בהמות לחגיגתו והקריב חמש ביום טוב ראשון - חוזר ומקריב חמש ביום טוב שני (ביום טוב אחרון של החג). ורבי יוחנן אמר: כיוון שפסק (שלא הקריב את כולן ביום טוב ראשון), שוב אינו מקריב (את השאר ביום טוב שני).<br>אמר רבי אבא: ולא פליגי. כאן (שחוזר ומקריב) - בסתם (שהפריש בהמות סתם לחגיגתו, שלא היתה כוונתו להקריב את כולן ביום טוב ראשון), כאן (ששוב אינו מקריב) - במפרש (שאמר בפירוש בשעת נדבתו שיקריב את כולן ביום טוב ראשון).<br>והכי נמי מסתברא (שרבי יוחנן מודה במפרש), דכי אתא רבין אמר רבי יוחנן: הפריש עשר בהמות לחגיגתו והקריב חמש ביום טוב ראשון - חוזר ומקריב חמש ביום טוב שני. קשיין אהדדי (השמועה שמסר רבין בשם רבי יוחנן והשמועה שמסר עולא בשם רבי יוחנן)! אלא לאו שמע מינה: כאן - בסתם, כאן - במפרש, שמע מינה.<br>איתמר נמי: אמר רב שמן בר אבא אמר רבי יוחנן: לא שנו (ששוב אינו מקריב) אלא שלא גמר, אבל גמר - חוזר ומקריב. מאי גמר? אילימא גמר קורבנותיו (ושוב אין בידו קורבנות) - מאי מקריב? אלא לא שנו אלא שלא גמר היום (שלא הסתיים היום, ואף על פי כן לא הקריב את כל קורבנותיו), אבל גמר היום (ולא הספיק להקריב את כל קורבנותיו) - חוזר ומקריב.<br><br>בבבלי מסרו עולא ורבין שמועות סותרות בדעתו של רבי יוחנן בעניין הקרבת המותר ביום טוב האחרון.<br>בירושלמי הסתפקו בדעותיהם של ריש לקיש ושל רבי יוחנן בעניין זה, ופשטו באופן שמתאים לשמועה שמסר רבין בשם רבי יוחנן ומנוגד לשמועה שמסר עולא בשם ריש לקיש ורבי יוחנן.<br>לדברי רבי אבא בבבלי ריש לקיש ורבי יוחנן אינן חולקים, וכך יישבו בבבלי את הסתירה בין השמועה שמסר רבין בשם רבי יוחנן ובין השמועה שמסר עולא בשם רבי יוחנן.<br>בירושלמי, שלא כבבבלי, קישרו בין דעותיהם של ריש לקיש ורבי יוחנן בעניין טפילת בהמות וטפילת מעות ובין דעותיהם בעניין הקרבת המותר ביום טוב האחרון.<br>דברי שמעון בר בא (רב שמן בר אבא) בשם רבי יוחנן בירושלמי אינם מתאימים לדבריו בבבלי אלא לדברי רבי אבא בבבלי.</small>"
Jerusalem Talmud Chagigah 1:3:1,<strong><big>משנה:</big></strong> עוֹלוֹת בַּמּוֹעֵד בָּאוֹת מִן הַחוּלִין וּשְׁלָמִים מִן הַמַּעֲשֵׁר. בְּיוֹם טוֹב הָרִאשׁוֹן שֶׁל חָג בֵּית שַׁמַּאי אוֹמְרִים מִן הַוּלִין. וּבֵית הִלֵּל אוֹמְרִים מִן הַמַּעֲשֵׂר׃,"<big><strong>משנה</strong></big><br><b>עולות במועד באות מן החולין</b> – עולות ראייה שמביאים בימי חול המועד אינן באות אלא מן החולין, ואסור להביאן מכספי מעשר שני, לפי שעולות ראייה הן קורבנות חובה, וכל דבר שבא חובה אינו בא אלא מן החולין<b>, ושלמים</b> – שלמי חגיגה שמביאים בימי חול המועד, <b>מן המעשר</b> – מותר להביאם גם מכספי מעשר שני, לפי ששלמי חגיגה שמביאים בימי חול המועד אינם קורבנות חובה<b>.</b><br><b>ביום טוב הראשון של</b> ה<b>חג</b> – שלמי חגיגה שמביאים ביום טוב הראשון של חג הפסח ושל חג הסוכות, <b>- בית שמי אומרים: מן החולין</b> – אינם באים אלא מן החולין, לפי ששלמי חגיגה שמביאים ביום טוב הראשון הם קורבנות חובה<b>, ובית הלל אומרים: מן המעשר</b> – הם באים אף מכספי מעשר שני<b>.</b><br><br><small>עולות ראייה לא קריבות ביום טוב רק לשיטת בית שמאי, אבל לבית הלל גם עולות ביום טוב קריבות דווקא מן החולין. הרישא של המשנה אמור במובן 'לא נחלקו בית שמאי ובית הלל': לא נחלקו בעולות של המועד שהן באות מן החולין, אבל בעולות של יום טוב ודאי נחלקו, כי לבית שמאי אינן באות כלל (""שמחת הרגל בתלמודם של תנאים"", עמוד 62, הערה 156).<br><br>מחלוקת בית שמאי ובית הלל בהבאת חגיגה מן המעשר נתפרשה בידי בעל משנתנו על ידי הבחנה בין שלמי יום טוב ראשון לשלמי המועד: בשלמי המועד מודים בית שמאי שאפשר להביאם מן המעשר, אבל בשלמי יום טוב ראשון רק בית הלל התירו את הדבר. פירושה המקובל של הבחנה זו, כאילו מכוּונת להבדיל בין שלמי שמחה לשלמי חגיגה, אינו עולה מלשון המשנה. בעל המשנה חולק על שיטת המכילתא שחובת חגיגה חלה על כל ימי החג, ולדעתו אינה מחויבת אלא ביום הראשון. לכן הוא קובע: שלמי המועד אין בהם חובה, כי אין חובת חגיגה אלא ביום טוב ראשון, ואף בית שמאי מודים שאפשר להביא מן המעשר שלמי חגיגה נוספים שמביא אדם במועד. אבל שלמי חגיגה של יום טוב ראשון יש בהם חובה, ולשיטת בית שמאי אין להביאם מן המעשר, ובית הלל התירו אף בהם להביאם מן המעשר (""שמחת הרגל בתלמודם של תנאים"", עמודים 75-76).</small>"
Jerusalem Talmud Chagigah 1:3:2,<strong><big>הלכה:</big></strong> רִבִּי תַנְחוּם בַּר עִילַּאי בְשֵׁם רִבִּי יוֹסֵי בֵּירִבִּי חֲנִינָה. כָּךְ מֵשִׁיבִין בֵּית שַׁמַּי לְבֵית הִלֵּל. דָּבָר שֶׁהוּא בָא חוֹבָה בָּא מִן הַמַּעֲשֵׂר. אָֽמְרוּ לָהֶן. אִילּוּ בַחוֹל שֶׁמָּא אֵינוֹ מֵבִיא אַחַת מִן הַחוּלִין וְטוֹפֵל לְמַעֲשֵׂר. וָכָא מֵבִיא אַחַת מִן הַחוּלִין וְטוֹפֵל לְמַעֲשֵׂר. וּמְנַיִין שֶׁהוּא טוֹפֵל [לְמַעֲשֵׂר]. אָמַר רִבִּי יוֹסֵי בֶּן חֲנִינָה. נֶאֱמַר כָּאן מִסַּ֛ת וְנֶאֱמַר לְהַלָּן כִּ֣י לֹ֣א תוּכַל֘ שְׂאֵתוֹ֒. מַה שְׂאֵת הָאָמוּר לְהַלָּן מַעֲשֵׂר אַף כָּאן מַעֲשֵׂר. אָמַר רִבִּי לָֽעְזָר. נֶאֱמַר כָּאן שִׂמְחָה וְנֶאֱמַר לְהַלָּן שִׂמְחָה. מַה שִׂמְחָה הָאָמוּרָה לְהַלָּן מַעֲשֵׂר אַף כָּאן מַעֲשֵׂר. וְיָבִיא כוּלָּם מִן הַמַּעֲשֵׂר. עוּלָּא בַּר יִשְׁמָעֵאל אָמַר. נֶאֱמַר כָּאן מִסַּ֛ת וְנֶאֱמַר לְהַלָּן וַתֵּ֜רֶב מַשְׂאַ֧ת בִּנְיָמִ֛ן. מַה מַשְׂאַ֧ת שֶׁנֶּאֱמַר לְהַלָּן אַחַת עִיקָּר וְהַשְּׁאָר טְפֵילָה. אַף מִסַּ֛ת שֶׁנֶּאֱמַר כָּאן אַחַת עִיקָּר וְהַשְּׁאָר טְפֵילָה. אָמַר רִבִּי יוֹסֵי בֵּירִבִּי בּוּן. וַהֲלֹא שַׁלְמֵי נְדָבָה כְשַׁלְמֵי חֲגִיגָה הֵן. וְלָמָּה הוּא טָפַל לוֹן לְאִילֵּין קְרָאָהייָא. לְלַמְּדָךְ שֶׁדּוֹחִין עֲלֵיהֶַן יוֹם טוֹב.,"<big><strong>תלמוד</strong></big><br>במשנה שנינו: ""ביום טוב הראשון של חג - בית שמי אומרים: מן החולין, ובית הלל אומרים: מן המעשר"".<br><b>רבי תנחום בר עילאי</b> (בר חנילאי, אמורא ארץ ישראלי בדור השני) אמר <b>בשם רבי יוסי בירבי חנינה</b> (אמורא ארץ ישראלי בדור השני)<b>: כך משיבין בית שמי לבית הלל</b> – מקשים על בית הלל<b>: דבר שהוא בא חובה בא מן המעשר?</b> – הרי קורבן חובה אינו בא אלא מן החולין (משנה מנחות ז,ו), וכיצד לדעת בית הלל מביאים ביום טוב הראשון של החג שלמי חגיגה שהם קורבנות חובה מן המעשר? <b>אמרו להן</b> – בית הלל לבית שמיי (השיבו להם בהצעת שאלה נמלצת והשוואה בין המקרה שנידון בשאלה למקרה הנידון כאן)<b>: אִילּוּ בחול שמא אינו מביא אחת מן החולין וטופל למעשר</b> (צריך לומר כאן ולהלן כמו בהבאת הירושלמי בתשובות הגאונים: 'וטופל <b>לה מן המעשר</b>')<b>?!</b> (בתמיהה) – הרי בשלמים שבאים בשאר ימות השנה (נדרים ונדבות) הדין הוא שאדם מביא אחת מן החולין וטופל לה מן המעשר (מצרף בהמות שנקנות במעות מעשר שני לבהמה שנקנית במעות חולין, או שמצרף מעות מעשר שני למעות חולין וקונה בהן בהמות), ואומנם שלמים אלה הם שלמי נדבה, אך כיוון שנתחייב בהם בנדרו הפכו לדבר שבא חובה, ואף על פי כן, אם רצה לטפול מן המעשר טופל, אף לבית שמיי (אולי יש להגיה 'אילו בכל השנה שמא...' במקום 'אילו בחול שמא...'. הנוסח שלפנינו נוצר בשל הדמיון הצלילי של 'בכל' ו'בחול' שהביא לחילוף המילים הללו ובעקבותיו להשמטת המילה 'השנה'), <b>וכא</b> – וכאן (במקרה הנידון כאן), <b>מביא אחת מן החולין וטופל למעשר</b> – גם בשלמי חגיגה שבאים ביום טוב הראשון של החג הדין הוא שאדם מביא אחת מן החולין וטופל לה מן המעשר (לעיל נחלקו רבי שמעון בן לקיש בשם חזקיה ורבי יוחנן האם טופלים בהמה לבהמה או מעות למעות). אבל לא התירו בית הלל להביא את החגיגה כולה מן המעשר, שהרי כל דבר שבא חובה אינו בא אלא מן החולין<b>.</b><br><br><small>אין להניח שזו מסורת של ויכוח מקורי בין בית שמאי לבית הלל, שהרי לשונם של בית הלל במשנה חסרה את העיקר, אלא שכך מפרש רבי יוסי בירבי חנינה את מחלוקתם (""שמחת הרגל בתלמודם של תנאים"", עמוד 327, הערה 3).</small><br><br>ושואלים: <b>ומניין שהוא טופל למעשר?</b> – מאיפה למדים שאדם מביא לשלמי חגיגה מן החולין וטופל מן המעשר?<br>ומשיבים תשובה אחת: <b>אמר רבי יוסי בן חנינה: נאמר כאן</b> – במצוות שלושת הרגלים: <b>""</b>וְעָשִׂיתָ חַג שָׁבֻעוֹת לה' אֱלֹהֶיךָ <b>מִסַּת</b> נִדְבַת יָדְךָ אֲשֶׁר תִּתֵּן<b>""</b> (דברים טז,י) – תביא קורבנות שלמים למקדש כתרומת נדבת ידך (""מִסַּת"" מלשון נס, נשא, שעניינו הרמה), <b>ונאמר להלן</b> – במצוות מעשר שני: <b>""</b>וְכִי יִרְבֶּה מִמְּךָ הַדֶּרֶךְ <b>כִּי לֹא תוּכַל שְׂאֵתוֹ""</b> (דברים יד,כד) – אם מקום מושבך רחוק ממקום המקדש ורבה הדרך להגיע אליו, ולכן לא תוכל לשאת לשם את המעשר<b>. מה ""שְׂאֵתוֹ"" האמור להלן - מעשר, אף כאן</b> – אף ""מִסַּת"" האמור כאן, <b>- מעשר</b> – מביאים בחג קורבנות שלמים גם מן המעשר<b>.</b><br>ומשיבים תשובה שנייה: <b>אמר רבי לעזר</b> (אמורא בדור השני)<b>: נאמר כאן</b> – במצוות שלושת הרגלים: <b>שמחה</b> – ""וְשָׂמַחְתָּ לִפְנֵי ה' אֱלֹהֶיךָ"" (דברים טז,יא); ""וְשָׂמַחְתָּ בְּחַגֶּךָ"" (דברים טז,יד), <b>ונאמר להלן</b> – במצוות מעשר שני: <b>שמחה</b> – ""וְשָׂמַחְתָּ אַתָּה וּבֵיתֶךָ"" (דברים יד,כו)<b>. מה שמחה האמורה להלן - מעשר, אף כאן</b> – אף שמחה האמורה כאן, <b>- מעשר</b> – מביאים בחג קורבנות שלמים גם מן המעשר<b>.</b><br><br>ושואלים: <b>ויביא כולם מן המעשר!</b> – מדוע אמרו שאדם מביא שלמי חגיגה שמקצתם מן החולין ומקצתם מן המעשר, ולא אמרו שאדם מביא שלמי חגיגה שכולם מן המעשר בלא טפילה?<br>ומשיבים: <b>עולא בר ישמעאל</b> (עולא, אמורא בדור השני והשלישי) <b>אמר: נאמר כאן</b> – במצוות שלושת הרגלים: <b>""מִסַּת""</b> (דברים טז,י), <b>ונאמר להלן</b> – בירידה השנייה של אחי יוסף למצרים, <b>""וַתֵּרֶב מַשְׂאַת בִּנְיָמִן</b> מִמַּשְׂאֹת כֻּלָּם חָמֵשׁ יָדוֹת<b>""</b> (בראשית מג,לד) – המנה שהרים יוסף מן האוכל ונתן לבנימין היתה פי חמישה גדולה מהמנה שהרים ונתן לשאר אחיו<b>. מה ""מַשְׂאַת"" שנאמר להלן - אחת עיקר והשאר טפילה</b> – המנה שנתן יוסף לבנימין היו בה חלק אחד כמו שנתן לשאר אחיו ועוד ארבעה חלקים שנוספו על החלק האחד<b>, אף ""מִסַּת"" שנאמר כאן - אחת עיקר והשאר טפילה</b> – אדם מביא אחת מן החולין והיא עיקר שלמי חגיגה והשאר מן המעשר והוא טפילה<b>.</b><br><br><b>אמר רבי יוסי בירבי בון</b> (מגדולי אמוראי ארץ ישראל בדור החמישי)<b>: והלא שלמי נדבה כשלמי חגיגה הן!</b> – הרי שלמי חגיגה דינם כשלמי נדבה, וכשם שבשלמי נדבה מותר לטפול מן המעשר, כך גם בשלמי חגיגה מותר לטפול מן המעשר! <b>ולמה הוא טפל לון לאילין קרייא?</b> – ולמה הוא טופל להם לפסוקים האלה? (מדוע הוא נצרך ללמוד מן הפסוקים האלה שבשלמי חגיגה מותר לטפול מן המעשר? - נקט לשון 'טפל' משום לשון נופל על לשון טפילה שהוא העניין הנידון כאן) <b>ללמדך שדוחין עליהן יום טוב</b> – אכן שלמי חגיגה שמביאים בחול המועד שהם קורבנות נדבה דינם כשלמי נדבה ומותר לטפול מן המעשר, ברם הוא נצרך ללמוד מן הפסוקים האלה שגם בשלמי חגיגה שמביאים ביום טוב הראשון שהם קורבנות חובה מותר לטפול מן המעשר ולהקריבם ביום טוב<b>.</b><br><br><small>ב<b>תוספתא חגיגה</b> א,ד שנו: אמר רבי שמעון בן לעזר: לא נחלקו בית שמיי ובית הלל (במשנתנו א,ג) על עולות הבאות לעולם שלא יביא אלא מן החולין (שאין לקנות עולות שאינן ראויות לאכילת אדם ממעות מעשר שני שמצוותו באכילה), ועל שלמים הבאים בשאר ימות השנה (נדרים ונדבות) שאם רצה לסמוך מן המעשר (לטפול להם מעות מעשר שני ולהוסיף על השיעור שקבעו בהם חכמים (משנה מנחות יג,ח)) סומך. על מה נחלקו? על חגיגת יום טוב עצמו (שלמי חגיגה הבאים ביום טוב ראשון של החג), שבית שמאי אומרים: מביא מן החולין (ואינו יכול לטפול להם מעות מעשר שני), ובית הלל אומרים: מביא חובתו (נראה לי שמילה זו היא אשגרה בטעות מלהלן) מן החולין, ואם רצה לסמוך מן המעשר סומך. ושאר כל ימות השנה יביא חובתו (חטאות ואשמות) מן החולין (ואינו יכול להוסיף על השיעור ממעות מעשר שני, שאין קונים ממעות מעשר שני אלא שלמים).<br><br>גם לפי התנא של המשנה וגם לפי רבי שמעון בן לעזר בתוספתא, נחלקו בית שמיי ובית הלל בשלמי חגיגת יום טוב הראשון. התנא של המשנה פירש ברישא של משנתנו שלא נחלקו בית שמיי ובית הלל בעולות ושלמים הבאים במועד, ורבי שמעון בן לעזר פירש שלא נחלקו בעולות ושלמים הבאים כל השנה.<br><br>ב<b>ספרי דברים</b> פסקה קלז נאמר: ""מיסת נדבת ידך אשר תיתן"" - מלמד שאדם מביא חובתו מן החולין. מניין שאם רצה להביא ממעשר יביא? תלמוד לומר: ""כאשר יברכך ה' אלוהיך"".<br><br>ב<b>בבלי חגיגה</b> ח,א אמרו: ""בית הלל אומרים: מן המעשר"". - אמאי? דבר שבחובה הוא, וכל דבר שבחובה אינו בא אלא מן החולין! - אמר עולא: בטופל.<br>אמר חזקיה: טופלים בהמה לבהמה ואין טופלים מעות למעות. ורבי יוחנן אמר: טופלים מעות למעות ואין טופלים בהמה לבהמה.<br>תניא כוותיה דרבי יוחנן: ""מיסת"" (דברים טז,י) - מלמד שאדם מביא חובתו מן החולין. ומניין שאם רצה לערב (כספים זה בזה ולקנות בהם בהמה) מערב? - תלמוד לומר: ""כאשר יברכך ה' אלוהיך"".<br><br>בירושלמי ניסח רבי תנחום בר עילאי בשם רבי יוסי בן חנינה ויכוח בין בית שמי ובית הלל, ובבבלי הוא מסתם הגמרא (כמו בהלכה הקודמת).<br><br>בבבלי ובירושלמי הובאה מחלוקתם של חזקיה ורבי יוחנן, האם טופלים בהמה לבהמה או מעות למעות, אבל זו לא הוסבה על המשנה. עצם דין 'טופל' מוכּר אפוא בדור הראשון של האמוראים, אבל רק בדור השני-שלישי עשו בו שימוש כאוקימתא למשנה (""שמחת הרגל בתלמודם של תנאים"", עמוד 328, הערה 4).</small>"
Jerusalem Talmud Chagigah 1:4:1,<strong><big>משנה:</big></strong> יִשְׂרָאֵל יוֹצְאִין יְדֵי חוֹבָתָן בִּנְדָרִים וּבִנְדָבוֹת וּבְמַעְשַׁר בְּהֵמָה. וְהַכֹּהֲנִים בַּחַטָּאת וּבָאָשָׁם וּבֶחָזֶה וּבַשּׁוֹק וּבִבְכוֹר. אֲבָל לֹא בָעוֹפוֹת וְלֹא בַמְּנָחוֹת׃,"<big><strong>משנה</strong></big><br><b>ישראל</b> – שאינם כוהנים, <b>יוצאין ידי חובתן</b> – חובת השמחה כל ימי החג, שמקיימים אותה באכילת בשר קודשים, <b>בנדרים ובנדבות</b> – בקורבנות שלמים שנודרים ונודבים כל השנה ומביאים ברגל לירושלים, <b>ובמעשר בהמה</b> – שמביאים ברגל לירושלים<b>, והכהנים</b> יוצאים ידי חובתם <b>בחטאת ובאשם</b> – שהיו עולי הרגל מביאים, ובשרם נאכל לכוהנים, <b>ובחזה ובשוק</b> – המורמים מן השלמים ונאכלים לכוהנים, <b>ובבכור</b> – של בהמה טהורה, שבשרו נאכל לכוהנים<b>, אבל לא בעופות ולא במנחות</b> – שאין הכוהנים יוצאים ידי חובת השמחה אלא בבשר בהמה<b>.</b>"
Jerusalem Talmud Chagigah 1:4:2,"<strong><big>הלכה:</big></strong> רִבִּי זְעוּרָה עולָּא בַּר יִשְׁמָעֵאל בְּשֵׁם רִבִּי לָֽעְזָר. שַׁלְמֵי חֲגִיגָה שֶׁשְּׁחָטָן מֵעֶרֶב הָרֶגֶל אֵינוֹ יוֹצֵא בָהֶן יְדֵי חוֹבָתוֹ בָּרֶגֶל. הָתִיב רִבִּי בָּא. וְהָא תַנֵּי. חֲגִיגַת אַרְבָּעָה עָשָׂר יוֹצְאִין בָּהּ מִשֵּׁם שִׂמְחָה. <i data-overlay=""Vilna Pages"" data-value=""5b""></i>וְאֵין יוֹצְאִין בָּהּ מִשֵּׁם שְׁלָמִים. [אָמַר רִבִּי זְעִירָא. תִּיפְתָּר בְּשֶׁשְּׁחָטוֹ בָּרֶגֶל. אָמַר לֵיהּ רִבִּי בָּא. אִם בְּשֶׁשְּׁחָטוֹ בָּרֶגֶל אֵין זּוֹ חֲגִיגַת אַרְבָּעָה עָשָׂר. מַאי כְדוֹן.] אָמַר רִבִּי זְעוּרָה. עַד דַּאֲנָא תַּמָּן שְׁמַע תָּנָא עולָּא בַּר יִשְׁמָעֵאל בְּשֵׁם רִבִּי לָֽעְזָר. כַּד סַלְקִית לְהָכָא שְׁמַע תָּנָא רִבִּי חִייָה בְשֵׁם רִבִּי לָֽעְזָר. וְהָיִי֖תָ אַ֥ךְ שָׂמֵֽחַ׃ לְרַבּוֹת לֵילֵי יוֹם טוֹב הָאַחֲרוֹן לְשִׂמְחָה. אוֹ יָכוֹל אַף לֵילֵי יוֹם טוֹב הָרִאשׁוֹן. תַּלְמוּד לוֹמַר אַךְ. אוֹ חִלֵּף. רִבִּי חִייָה בְשֵׁם רִבִּי לָֽעְזָר. וְשָֽׂמַחְתָּ֖ בְּחַגֶּ֑ךָ. מִשֶּׁאַתְּ מִתְחַייֵב בַּחֲגִיגָה אַתְּ מִתְחַייֵב בַּשִּׂמְחָה. הָתִיבוֹן. וְהָא תַנִּינָן. הַהַלֵּל וְהַשִּׂמְחָה שְׁמוֹנָה. הַגַּע עַצְמָךְ שֶׁחָל יוֹם טוֹב הָרִאשׁוֹן לְהְיוֹת בַּשַּׁבָּת. לְשׁוֹחְטָן מֵעֶרֶב הָרֶגֶל אֵין אַתְּ יָכוֹל. דְּאָמַר רִבִּי זְעוּרָה עולָּא בַּר ישְׁמָעֵאל בְּשֵׁם רִבִּי לָֽעְזָר. שַׁלְמֵי <i data-overlay=""Venice Columns"" data-value=""76c""></i>חֲגִיגָה שֶׁשְּׁחָטָן מֵעֶרֶב הָרֶגֶל אֵינוֹ יוֹצֵא בָהֶן יְדֵי חוֹבָתוֹ בָּרֶגֶל. לְשׁוֹחְטָן בָּרֶגֶל אֵין אַתְּ יָכוֹל. שֶׁכְּבָר לָמַדְנוּ שֶׁאֵין חֲגִיגָה דּוֹחָה שַׁבָּת. אֵימָתַי אָֽמְרוּ. הַהַלֵּל וְהַשִּׂמְחָה שְׁמוֹנָה. אָמַר רִבִּי יוֹסֵי. קִייְמָהּ רַב אֶבְדוּמֵי נְחוּתָא בַכֹּהֲנִים וּבַשָּׂעִיר.","<big><strong>תלמוד</strong></big><br>כאן התחלת מקבילה בירושלמי סוכה ד,ח.<br><b>רבי זעורה</b> (רבי זירא, מגדולי אמוראי ארץ ישראל בדור השלישי) אמר בשם <b>עולא בר ישמעאל</b> (עולא, אמורא בדור השני והשלישי) שאמר <b>בשם רבי לעזר</b> (רבי אלעזר בן פדת, אמורא בדור השני)<b>: שלמי חגיגה</b> – קורבן שלמים שהעולה למקדש ברגל חייב להקריב כדי לקיים מצוות חגיגה, <b>ששחטן מערב הרגל</b> – בערב יום טוב הראשון, ולא שחטם ברגל, שהוא הזמן הראוי לשחיטתם, <b>- אינו יוצא בהן ידי חובתו ברגל</b> – אינו יוצא בהם ידי מצוות שמחה כשאכלם ברגל<b>.</b><br>ומציעים קושיה מברייתא: <b>התיב</b> – השיב (הקשה) <b>רבי בא</b> (רבי אבא, אמורא בדור השלישי)<b>: והא תני:</b> – והרי (התנא) שונה: <b>חגיגת ארבעה עשר</b> – קורבן שלמים שמקריבים בערב הפסח בארבעה עשר בניסן נוסף על קורבן הפסח, <b>יוצאין בה משם</b> (משום) <b>שמחה</b> – יוצאים בה ידי מצוות שמחה כשאכלה ברגל, כיוון שמצוות שמחה אינה כלל חובת הקרבה, אלא היא מצווה של אכילת קודשים שהוקרבו על גבי מזבח, יהיו אשר יהיו, <b>ואין יוצאין בה משם</b> (משום) <b>שלמים</b> – אין יוצאים בה ידי מצוות חגיגה ברגל, כיוון שמצוות חגיגה היא חובת הקרבת קורבן לשם חגיגה, וחובה זו אינה יכולה להתמלא על ידי הקרבת קורבן אחר העולה לשם מצווה אחרת, כגון חגיגת ארבעה עשר (""שמחת הרגל בתלמודם של תנאים"", עמוד 33)<b>!</b> – מברייתא זו יש להקשות על המימרה האמוראית האמורה לפני כן, ששלמי חגיגה ששחטם בערב הרגל אינו יוצא בהם ידי מצוות שמחה!<br>ומתרצים את הקושיה (בהצעת פרשנות לברייתא על ידי העמדתה במקרה מסוים): <b>אמר רבי זעירא: ת</b>י<b>פתר</b> – תתפרש (הברייתא), <b>בששחטו</b> (במקבילה כאן ולהלן: 'בששחטה') <b>ברגל</b> – במקרה שלא שחט את חגיגת ארבעה עשר בערב הרגל עם קורבן הפסח, אלא ששחטה ברגל, ולכן יוצאים בה משם שמחה<b>.</b><br>ודוחים את התירוץ: <b>אמר ליה</b> (במקבילה אין מילה זו) – אמר לו <b>רבי בא: אם בששחטו ברגל - אין זו חגיגת ארבעה עשר</b> – כיוון שעבר זמנה, אלא היא נעשית קורבן שלמי נדבה, והיה לתנא של הברייתא לשנות בלשון זו: שלמי נדבה יוצאים בהם משם שמחה. לכן אין להעמיד את הברייתא במקרה זה<b>.</b><br>ומציעים תירוץ אחר עקב דחיית התירוץ הקודם: <b>מאי כדון?</b> – מה היא עכשיו? (איך יש ליישב את הקושיה מהברייתא?) (במסירה שלפנינו נשמט מ'אמר רבי זעירא' לעיל עד 'אמר רבי זעורה' כאן בשל שוויון תחילות והושלם על ידי מגיה) <b>אמר רבי זעורה: עד דאנא תמן שמעתנא</b> (הסופר במסירה שלפנינו כתב כאן ולהלן 'שמע תנא' בשתי מילים, ובמקבילה: 'שמעתנה'. 'שמעתנא' - אל""ף תמורת ה""א מפיק רגילה בירושלמי)<b>:</b> – עד שאני שם (בעוד שהייתי בבבל) שמעתי אותה (את הדרשה להלן של הפסוק ""ושמחת בחגך""): <b>עולא בר ישמעאל בשם רבי לעזר; כד סלקית להכא שמעתנא:</b> – (ו)כאשר עליתי לכאן (לארץ ישראל) שמעתי אותה (את הדרשה להלן): <b>רבי חייה</b> (בר אבא, אמורא ארץ ישראלי בדור השלישי) אמר <b>בשם רבי לעזר:</b> נאמר (בחג הסוכות): <b>""</b>שִׁבְעַת יָמִים תָּחֹג לה' אֱלֹהֶיךָ בַּמָּקוֹם אֲשֶׁר יִבְחַר ה'... <b>וְהָיִיתָ אַךְ שָׂמֵחַ""</b> (דברים טז,טו) – תהיה רק בשמחה, שמחתך תהיה שלמה; ויש לדרוש את הכתוב: <b>- לרבות</b> – יש להוסיף את <b>לילי יום טוב האחרון לשמחה</b> – יש להביא קורבנות שלמים בערב יום טוב האחרון של חג הסוכות ולאכול מבשרם בליל היום האחרון (הכתוב ""והיית אך שמח"" מיותר מאחר שכבר נאמר בכתוב שלפניו ""ושמחת בחגך"", ולכן הוא בא לרבות שמחה נוספת)<b>. או יכול אף לילי יום טוב הראשון!</b> – אולי יעלה על דעתך שיש להביא קורבנות שלמים גם בערב יום טוב הראשון של חג הסוכות ולאכול מבשרם בליל היום הראשון! <b>תלמוד לומר:</b> – לְמד את הדבר (התשובה על שאלתך) מן הכתוב (שלעיל): <b>""אַךְ""</b> – לשון ""אך"" הוא לשון מיעוט, ובא ללמד שאין להביא קורבנות שלמים בערב יום טוב הראשון של חג הסוכות ולאכול מבשרם בליל היום הראשון (זו ברייתא של הספרי שרבי לעזר אמר ולא ציין את מקורה)<b>.</b> ויש להקשות: <b>או חלף!</b> – או חילוף (היפוך הדברים)! (נדרוש את הפסוק בצורה הפוכה מזו שהוצעה לפני כן, ונרבה לילי יום טוב הראשון ונמעט לילי יום טוב האחרון!) ויש לתרץ: <b>רבי חייה</b> אמר <b>בשם רבי לעזר:</b> נאמר (בחג הסוכות): <b>""וְשָׂמַחְתָּ בְּחַגֶּךָ""</b> (דברים טז,יד) – תשמח בחג הסוכות בהקרבת שלמים ועשיית סעודה בבשרם; ויש ללמוד מן הכתוב הזה המסמיך שמחה לחגיגה: <b>- משאת</b> (משאתה) <b>מתחייב בחגיגה, את</b> (אתה) <b>מתחייב בשמחה</b> – וזהו מיום טוב הראשון ואילך. אבל לילי יום טוב הראשון, כיוון שעדיין אין אתה מתחייב בחגיגה, אין אתה מתחייב בשמחה. ולכן יש לרבות לילי יום טוב האחרון לשמחה ולא לילי יום טוב הראשון. לפי זה, שלמי חגיגה ששחטם בערב הרגל אינו יוצא בהם ידי מצוות שמחה, משום שעדיין אינו מתחייב בחגיגה, אבל חגיגת ארבעה עשר ששחטה בערב הפסח יוצא בה ידי מצוות שמחה, משום שכבר התחייב בחגיגה, ונמצא שערב הפסח שונה מערב הרגל אחר, ובכך מיושבת הקושיה מהברייתא (על פי ""יפה עיניים""). - (השמועה של רבי אלעזר (ששמע רבי זעורה) מתייחסת רק לסוף העניין: 'רבי חייה בשם רבי לעזר: ""ושמחת בחגך""...'. ואילו הרישא היא ברייתא בספרי דברים פסקה קמב (""אוצר לשונות ירושלמיים"", עמוד 1178, הערה 75))<b>.</b><br><br>ומציעים קושיה ממשנה: <b>התיבון:</b> – השיבו (הקשו על דברי רבי לעזר): <b>והא תנינן:</b> – והרי שנינו (משנה סוכה ד,א ו-ד,ח, בעניין המצוות בחג הסוכות): <b>ההלל</b> – קריאת פרקי ההלל (תהילים קיג-קיח), <b>והשמחה</b> – הבאת קורבנות שלמים ואכילה מבשרם, <b>- שמונה</b> – מצוותם שמונה ימים<b>!</b> ויש להציע מקרה שממנו מקשים: <b>הגע עצמך</b> – שער בנפשך, <b>שחל יום טוב הראשון</b> – של חג הסוכות, <b>להיות בשבת. לשוחטן מערב הרגל</b> – לשחוט שלמי חגיגה בערב יום טוב הראשון, <b>-</b> יש לדחות את האפשרות המוצעת: <b>אין את</b> (אתה) <b>יכול, דאמר רבי זעורה</b> בשם <b>עולא בר ישמעאל</b> שאמר <b>בשם רבי לעזר: שלמי חגיגה ששחטן מערב הרגל - אינו יוצא בהן ידי חובתו ברגל</b> – אינו יוצא בהם ידי מצוות שמחה כשאכלם ברגל<b>. לשוחטן ברגל</b> – לשחוט שלמי חגיגה ביום טוב הראשון שחל בשבת, <b>-</b> יש לדחות את האפשרות המוצעת: <b>אין את</b> (אתה) <b>יכול, שכבר למדנו שאין חגיגה דוחה שבת</b> – אין שלמי חגיגה קריבים בשבת (ראה ירושלמי להלן א,ו)<b>. אימתי אמרו: ההלל והשמחה - שמונה?</b> – לרבי לעזר, כיצד יתקיימו דברי המשנה שהשמחה בחג הסוכות מצוותה שמונה ימים? שכן מסתימת דברי המשנה האלה משמע, שלעולם השמחה שמונה ימים, בין שיום טוב הראשון חל בחול ובין שהוא חל בשבת, והרי כשיום טוב הראשון חל בשבת אין השמחה אלא שבעה ימים, כיוון שאין שמחה ביום טוב הראשון, מפני שלרבי לעזר אינו יוצא ידי חובת שמחה בשלמי חגיגה ששחטם מערב יום טוב הראשון! (אם אחד משאר הימים של החג חל בשבת, שוחטים שלמי חגיגה מערב שבת, והשמחה שמונה ימים)<br>ומציעים תירוץ לקושיה (בהעמדת המשנה במקרה מסוים): <b>אמר רבי יוסי</b> (מגדולי אמוראי ארץ ישראל בדור הרביעי)<b>: קיימה</b> – קיים (פירש) אותה (את המשנה) <b>רב אבודמא</b> (רב דימי, אמורא בבלי בדור השלישי והרביעי) <b>נחותא</b> – היורד (המהגר לבבל מארץ ישראל), <b>בכהנים ובשעיר</b> – בכוהנים שאוכלים את שעיר החטאת (כשחל יום טוב הראשון בשבת, מקיימים את מצוות השמחה כל שמונת ימי החג על ידי אכילת הכוהנים משעיר החטאת של מוסף חג הסוכות שדוחה שבת, שבשבת אוכלים הכוהנים בשר חי מהחטאת הקריבה באותו יום ויוצאים בה ידי חובת שמחה (כמו ששנינו במשנה חגיגה א,ד, שהכוהנים יוצאים ידי חובת שמחה בחטאות). ואין כוונת המשנה שכל אדם מישראל חייב לקיים את מצוות השמחה בחג הסוכות כל שמונת ימי החג, אלא כוונת המשנה שאפשר לה למצוות השמחה להתקיים כל שמונת ימי החג)<b>.</b><br><br><small>עד כאן המקבילה בירושלמי סוכה.<br>הסוגיה מקורה בחגיגה, ומכאן הועתקה לסוכה בשל הבאת המשנה שם בסוגיה.<br><br>ב<b>תוספתא פסחים</b> ה,ג שנו: חגיגה הבאה עימו (חגיגת ארבעה עשר הבאה עם קורבן הפסח) - יוצא בה ידי חובתו משם שמחה, ואין יוצא בה ידי חובתו משם חגיגה (חגיגת הרגל).<br><br>ב<b>בבלי פסחים</b> ע,ב-עא,א אמרו: אמר עולא אמר רבי אלעזר: שלמים ששחטם מערב יום טוב אינו יוצא בהם לא משום שמחה ולא משום חגיגה. משום שמחה - דכתיב: ""וזבחת שלמים... ושמחת"" (דברים כז,ז) - בעינן זביחה בשעת שמחה, וליכא. משום חגיגה - הווי דבר שבחובה (שהרי כל אדם חייב להביא קורבן זה), וכל דבר שבחובה אינו בא אלא מן החולין (ואינו יכול להביא קורבן חובה מדבר שכבר הוקדש לצורך אחר).<br>לימא מסייע ליה: ""והיית אך שמח"" (דברים טז,טו) - לרבות לילי יום טוב האחרון לשמחה (שאף בו יש חובת שמחה באכילת בשר שלמים שהוקרבו מאתמול). אתה אומר לרבות לילי יום טוב האחרון, או אינו אלא לרבות לילי יום טוב הראשון? תלמוד לומר: ""אך"" - חילק (""אך"" הוא לשון מיעוט וחלוקה, לומר שלא בכל פעם יש שמחה). - מאי טעמא? (מה טעם למדים אנו מלשון מיעוט זו לגבי הלילה הראשון דווקא שאין בו שמחה?) לאו משום דאין לו במה ישמח? (ששלמים ששחטם מערב הרגל אינו יוצא בהם משום שמחה)<br>לא, כדקתני טעמא: מה ראית לרבות לילי יום טוב האחרון (לשמחה) ולהוציא לילי יום טוב הראשון? - מרבה אני לילי יום טוב האחרון שיש שמחה לפניו (ביום שלפניו), ומוציא אני לילי יום טוב הראשון שאין שמחה לפניו.<br>מתיב רב יוסף: חגיגת ארבעה עשר יוצא בה משום שמחה, ואין יוצא בה משום חגיגה. אמאי? הא בעינן זביחה בשעת שמחה, וליכא! (ששחט את החגיגה בארבעה עשר)<br>אמר רב אידי בר אבין: שעיכב ושחטה (בחמישה עשר, בשעת שמחה).<br>אמר רב אשי: הכי נמי מסתברא, דאי לא תימא הכי - הא מתניתא מאן קתני לה? בן תימא. בן תימא - איפסלה לה בלינה! (שלשיטתו חגיגה זו דינה כפסח ואסור לאוכלה למחר) שמע מינה (שלא הקריבו אותה בזמנה, אלא לאחר מכן).<br>מתיב רבא: ההלל והשמחה (בחג הסוכות) - שמונה (ימים). ואי אמרת בעינן זביחה בשעת שמחה - הא זמנין דלא משכחת לה אלא שבעה, כגון שחל יום טוב הראשון להיות בשבת (ובשבת אין מקריבים קורבן חגיגה)!<br>אמר רב הונא בר יהודה: משמחו בשעירי הרגלים (מקיימים מצוות שמחה בבשר השעירים שמקריבים ברגלים לחטאת).<br>אמר רבא: שתי תשובות בדבר (לדחות). חדא: דשעירי הרגלים (בשבת) חי נאכלים, צלי אין נאכלים (שהרי אי אפשר לצלותם בשבת), ושמחה בחי ליכא (אכילת בשר חי אינה נקראת שמחה). ועוד: כוהנים אוכלים, וישראל שמחים?!<br>אלא אמר רב פפא: משמחו בכסות נקייה ויין ישן.<br>-<br>כי אתא רבין אמר רבי אלעזר: שלמים ששחטם מערב יום טוב יוצא בהם משום שמחה, ואין יוצא בהם משום חגיגה. יוצא משום שמחה - לא בעינן זביחה בשעת שמחה. ולא משום חגיגה - הווי דבר שבחובה, וכל דבר שבחובה אינו בא אלא מן החולין.<br>והתניא: ""והיית אך שמח"" - לרבות לילי יום טוב האחרון לשמחה. אתה אומר לרבות לילי יום טוב האחרון, או אינו אלא לרבות לילי יום טוב הראשון? תלמוד לומר: ""אך"" - חילק. - מאי טעמא? לאו משום דאין לו במה ישמח?<br>לא, כדקתני טעמא: מה ראית לרבות לילי יום טוב האחרון ולהוציא לילי יום טוב הראשון? מרבה אני לילי יום טוב האחרון שיש שמחה לפניו, ומוציא אני לילי יום טוב הראשון שאין שמחה לפניו.<br><br>בארץ ישראל לא ידעו את דברי רבין בשם רבי אלעזר, ובבבלי לא ידעו את דברי רבי חייה בר אבא בשם רבי אלעזר (""מבואות לספרות האמוראים"", עמוד 313).<br><br>בבבלי אמר עולא בשם רבי אלעזר: שלמים (שלמי נדבה) ששחטם מערב יום טוב אינו יוצא בהם לא משום שמחה ולא משום חגיגה. ובירושלמי אמר עולא בשם רבי אלעזר: שלמי חגיגה ששחטן מערב הרגל - אינו יוצא בהן ידי חובתו ברגל.<br><br>ב<b>ספרי דברים</b> פסקה קמב נאמר: ""והיית אך שמח"" - לרבות לילי יום טוב הראשון לשמחה. יכול שאני מרבה לילי יום טוב האחרון לשמחה! תלמוד לומר: ""אך"".<br><br>הגרסה בספרי הפוכה מהגרסה בירושלמי ובבבלי.<br><br>הירושלמי ידע שיש מדרש הדורש בחילוף (""או חלף"") שנרמז גם בברייתא הבבלית (""מה ראית""), הוא הספרי (""מבואות לספרות התנאים"", עמוד 711).</small>"
Jerusalem Talmud Chagigah 1:4:3,אֲבָל לֹא בָעוֹפוֹת וְלֹא בַמְּנָחוֹת׃ דִּכְתִיב זֶבַח.,"במשנה שנינו: <b>""אבל לא בעופות ולא במנחות"".</b><br>מניין למדים שאין הכוהנים יוצאים ידי חובת השמחה בחג באכילת עופות ומנחות? -<br><b>דכתיב:</b> – שכתוב (במצווה לבנות מזבח בהר עיבל בכניסתם של ישראל לארץ): <b>'זבח'</b> – ""וְזָבַחְתָּ שְׁלָמִים וְאָכַלְתָּ שָּׁם וְשָׂמַחְתָּ לִפְנֵי ה' אֱלֹהֶיךָ"" (דברים כז,ז) – הרי שהשמחה היא באכילת קורבנות שיש בהם זביחה (שחיטה), ואין זביחה אלא בבהמות, ולא בעופות, שקורבנות מן העופות טעונים מליקה, ולא במנחות. ונאמר כאן (במצוות שלושת הרגלים) שמחה ונאמר להלן (במזבח בהר עיבל) שמחה, מה שמחה האמורה להלן - זבחים, אף שמחה האמורה כאן - זבחים<b>.</b><br><br><small>ב<b>ספרי דברים</b> פסקה קמא נאמר: ""ושמחת"" - בכל מיני שמחות. יכול אף בעופות ובמנחות! תלמוד לומר: ""בחגך"" - במה שחגיגה באה מהם, יצאו עופות ומנחות שאין חגיגה באה מהם.<br><br>ב<b>בבלי חגיגה</b> ח,א-ב אמרו: תנו רבנן: ""ושמחת"" - לרבות כל מיני שמחות (אכילות של שמחה) לשמחה (למצוות שמחה). מכאן אמרו (במשנה חגיגה א,ד): ישראל יוצאים ידי חובתם בנדרים ובנדבות ובמעשר בהמה, והכוהנים בחטאות ובאשמות ובבכור ובחזה ושוק. יכול אף בעופות ובמנחות! - תלמוד לומר: ""בחגך"" - מי שחגיגה באה מהם (מן הצאן והבקר ששלמי חגיגה באים מהם), יצאו אלו (עופות ומנחות) שאין חגיגה באה מהם.<br>רב אשי אמר: מ""ושמחת"" - מי שיש בהם שמחה, יצאו אלו שאין בהם שמחה / מי ששמחה באה מהם, יצאו אלו שאין שמחה באה מהם (שאין שמחת אכילה אלא בבשר בהמה, ולכן ריבוי השמחה מוגבל למיני זבחים בלבד).</small>"
Jerusalem Talmud Chagigah 1:5:1,<strong><big>משנה:</big></strong> מִי שֶׁיֵּשׁ לֹו אוֹכְלִין מְרוֹבִּין וּנְכָסִים מְמוּעָטִים מֵבִיא שְׁלָמִים מְרוּבִּין וְעוֹלוֹת מְמוּעָטוֹת. אוֹכְלִין מְעוּטִין וּנְכָסִים מְרוּבִּין מֵבִיא עוֹלוֹת מְרוּבּוֹת וּשְׁלָמִים מְמוּעָטִין. זֶה וְזֶה מְמוּעָטִין עַל זֶה נֶאֱמַר מָעָה כֶסֶף וּשְׁתֵּי כֶסֶף. זֶה וְזֶה מְרוּבִּין עַל זֶה נֶאֱמַר אִישׁ כְּמַתְּנַת יָדוֹ כְּבִרְכַּת יְיָ אֱלֹהֶיךָ אֲשֶׁר נָתַן לָךְ׃,"<big><strong>משנה</strong></big><br><b>מי שיש לו אוכלים מרובין</b> – שבני ביתו העולים עימו לרגל מרובים, והוא זקוק להביא קורבנות מרובים שנאכלים, <b>ונכסים ממועטין</b> – שאינו עשיר, ואינו יכול להביא קורבנות מרובים שאינם נאכלים, <b>- מביא שלמים מרובין</b> – הוא מרבה בשלמי חגיגה לפי צורך בני ביתו, <b>ועולות ממועטות</b> – הוא רשאי למעט בעולות ראייה<b>;</b><br>מי שיש לו <b>אוכלין מעוטין</b> (בכתבי היד ובקטע גניזה של המשנה: 'ממועטים') – שבני ביתו העולים עימו לרגל מועטים, <b>ונכסים מרובין</b> – שהוא עשיר, <b>- מביא עולות מרובות</b> – הוא חייב להרבות בעולות ראייה, <b>ושלמים ממועטין</b> – הוא ממעט בשלמי חגיגה לפי צורך בני ביתו, כדי שלא ישתייר מהם, וייפסלו משום נותר<b>;</b><br><b>זה וזה ממועטין</b> (בכתבי היד ובקטע גניזה של המשנה: 'ממועט') – מי שבני ביתו העולים עימו לרגל מועטים ונכסיו מועטים, <b>- על זה נאמר</b> (בכתבי היד ובקטע גניזה של המשנה: 'על זה אמרו') – השיעור בהלכה ב<b>: מעה כסף ושתי כסף</b> – הוא רשאי להביא עולת ראייה ששווה לפחות שתי מעות כסף ושלמי חגיגה ששווים לפחות מעה כסף לדברי בית שמיי ועולת ראייה ששווה לפחות מעה כסף ושלמי חגיגה ששווים לפחות שתי מעות כסף לדברי בית הלל (הביטוי 'על זה נאמר' מתייחס בכל מקום, חוץ מאחד, לכתוב מן המקרא, כמו להלן במשנה, ואילו הביטוי 'על זה אמרו' מתייחס לדברי משנה קדומה, ולכן הגרסה הנכונה כאן היא 'על זה אמרו', כמו בכתבי היד ובקטע גניזה של המשנה, וכך יש לגרוס בברייתא שבירושלמי להלן)<b>;</b><br><b>זה וזה מרובין</b> (בכתבי היד ובקטע גניזה של המשנה: 'מרובה') – מי שבני ביתו העולים עימו לרגל מרובים ונכסיו מרובים, <b>- על זה נאמר</b> – במצוות שלושת הרגלים<b>: ""אִישׁ כְּמַתְּנַת יָדוֹ</b>, <b>כְּבִרְכַּת י'י אֱלֹהֶיךָ אֲשֶׁר נָתַן לָךְ""</b> (דברים טז,יז) – הוא חייב להביא שלמים מרובים ועולות מרובות<b>.</b><br><br><b>על זה אמרו: מעה כסף ושתי כסף</b><small>כאן צוטטה משנה קדומה ""מעה כסף ושתי כסף"" בפתיחה ""אמרו"" שבה מצטטים תמיד משניות קדומות. בית שמיי ובית הלל חלקו בפירושה של משנה זו (""עיונים בספרות התלמוד"", עמוד 209).</small>"
Jerusalem Talmud Chagigah 1:5:2,<strong><big>הלכה:</big></strong> עָנִי וְיָדוֹ רְחָבָה. קוֹרֵא אֲנִי עָלָיו. אִ֖ישׁ כְּמַתְּנַ֣ת יָד֑וֹ. עָשִׁיר וְיָדוֹ מְעוּטָה. קוֹרֵא אֲנִי עָלָיו. אִ֖ישׁ כְּמַתְּנַ֣ת יָד֑וֹ. עָשִׁיר וְיָדוֹ מְעוּטָה. קוֹרֵא אֲנִי עָלָיו. כְּבִרְכַּ֛ת ײ֨ אֱלֹהֶ֖יךָ אֲשֶׁ֥ר נָֽתַן־לָֽךְ׃ עָנִי וְיָדוֹ מְעוּטָה. עַל זֶה נֶאֱמַר. אֵין פָּחוּת מִשְׁתֵּי כֶסֶף.,"<big><strong>תלמוד</strong></big><br>מביאים ברייתא: <b>עני וידו רחבה</b> (נדיבה) – עני שהוא נדיב ונותן משלו בנדיבות, <b>- קורא אני עליו: ""אִישׁ כְּמַתְּנַת יָדוֹ""</b> (דברים טז,יז) – כל אחד שבא להיראות לפני ה' ברגל יביא קורבנות לפי נדיבותו; ויש ללמוד מן הכתוב הזה, שכיוון שידו רחבה, הוא חייב להביא קורבנות מרובים, אף על פי שהוא עני<b>. עשיר וידו מעוטה</b> (קמוצה) – עשיר שהוא קמצן, <b>- קורא אני עליו: ""כְּבִרְכַּת י'י אֱלֹהֶיךָ אֲשֶׁר נָתַן לָךְ""</b> (דברים טז,יז) – כל אחד שבא להיראות לפני ה' ברגל יביא קורבנות לפי יכולתו ומצבו הכלכלי; ויש ללמוד מן הכתוב הזה, שכיוון שהוא עשיר, הוא חייב להביא קורבנות מרובים, אף על פי שידו מעוטה<b>. עני וידו מעוטה - על זה נאמר: אין פחות משתי כסף</b> (הגרסה בהבאת הירושלמי בתוספות חגיגה ח,ב: 'על זה נאמר: מעה כסף שתי כסף, אין פחות ממעה כסף ואין פחות משתי כסף') – הוא רשאי להביא קורבנות מועטים, ובלבד שלא יביא עולת ראייה ששווה פחות ממעה כסף ושלמי חגיגה ששווים פחות משתי מעות כסף. - הברייתא לא הזכירה עשיר וידו רחבה, שהוא חייב להביא קורבנות מרובים. אפשר שאופן זה נשמט בירושלמי שלפנינו, ואפשר שאופן זה נלמד משני האופנים הראשונים שבברייתא ואין צורך לאומרו<b>.</b><br><br><small>יש הבדלים בין הברייתא ובין המשנה. אומנם עני ועשיר בברייתא מקבילים לנכסים ממועטים ולנכסים מרובים במשנה, אך הברייתא מזכירה יד רחבה ויד מעוטה בעוד שהמשנה מזכירה אוכלים מרובים ואוכלים ממועטים. הברייתא ציינה את הדין בכל אחד מהאופנים בלשון 'קורא אני עליו (כתוב)' או 'על זה נאמר (הלכה)', ואילו המשנה ציינה את הדין בשני האופנים הראשונים במפורש ובשני האופנים האחרונים בלשון 'על זה נאמר (כתוב או הלכה)'. הברייתא דיברה על הקורבנות בכלל ולא הזכירה עולות לעצמן ושלמים לעצמם כמו המשנה.</small>"
Jerusalem Talmud Chagigah 1:5:3,אִישׁ. פְּרָט לְקָטָן. רִבִּי יִרְמְיָה בָעֵי. אָמַר. הֲרֵי עָלַי חֲגִיגָה בְחָמֵשׁ סְלָעִים. וְהֵבִיא בִשְׁתַּיִם. יָצָא אוֹ כְבָר נִקְבַּע. אָמַר לֵיהּ רִבִּי יוֹסֵי. וְלָמָּה לֹא. אִילּוּ מִי שֶׁאָמַר הֲרֵי עָלַי אָשָׁם בְּחָמֵשׁ סְלָעִים. שֶׁמָּא לֹא נִקְבַּע. וָכָא נִקְבַּע.,"מביאים מדרש: כתוב במצוות שלושת הרגלים: <b>""אִישׁ""</b> (דברים טז,יז) <b>- פרט לקטן</b> – קטן פטור מהבאת קורבן שלמי חגיגה, אף על פי שכל קטן חייב בראיית פנים ויש קטן שחייב אף בהבאת קורבן עולת ראייה (ראה לעיל הלכה א)<b>.</b><br><br>ומציעים בעיה: <b>רבי ירמיה</b> (מגדולי אמוראי ארץ ישראל בדור השלישי והרביעי) <b>בעי</b> – שואל (מסתפק)<b>: אמר: הרי עלי חגיגה בחמש סלעים, והביא בשתים</b> – אם אדם שחייב להביא קורבן חגיגה נדר להביא קורבן ששווה חמש סלעים, והביא קורבן ששווה שתי סלעים, <b>- יצא או כבר נקבע?</b> – האם יצא ידי חובת חגיגה כיוון שהשיעור הקטן של חגיגה הוא שתי מעות כסף והוא הביא ביותר מכך, או שמא לא יצא ידי חובת חגיגה כיוון שכבר נקבע עליו החיוב להביא חגיגה בחמש סלעים והוא הביא בפחות מכך?<br>ופושטים את הבעיה: <b>אמר ליה</b> – אמר לו (לרבי ירמיה) <b>רבי יוסי</b> (מגדולי אמוראי ארץ ישראל בדור הרביעי)<b>: ולמה לא?</b> – מדוע לא יהיה הדין שכבר נקבע? - ויש להוכיח את הטענה (בהצעת שאלה נמלצת והשוואה בין המקרה שנידון בשאלה למקרה הנידון כאן): <b>אִילּוּ מי שאמר: הרי עלי אשם בחמש סלעים, שמא לא נקבע?!</b> (בתמיהה) – הרי במקרה שאדם שחייב להביא קורבן אשם נדר להביא קורבן זה בחמש סלעים, הדין הוא שכבר נקבע עליו החיוב להביא בחמש סלעים, אף שהשיעור הקטן של אשם הוא שתי סלעים (באשם מעילות נאמר: ""בערכך כסף שקלים"" (ויקרא ה,טו), ומיעוט שקלים שניים, ושאר האשמות למדים ממנו בגזירה שווה), - ויש להציע את הדין האמור לחול במקרה הנידון: <b>וכא</b> – וכאן, <b>נקבע</b> – גם במקרה שאדם שחייב להביא קורבן חגיגה נדר להביא קורבן זה בחמש סלעים, הדין הוא שכבר נקבע עליו החיוב להביא בחמש סלעים, ואם הביא בשתי סלעים - לא יצא<b>.</b>"
Jerusalem Talmud Chagigah 1:6:1,<strong><big>משנה:</big></strong> מִי שֶׁלֹּא חָג בְּיוֹם טוֹב הָרִאשׁוֹן שֶׁל חָג חוֹגֵג אֶת כָּל־הָרֶגֶל וְיוֹם טוֹב הָאַחֲרוֹן. עָבַר הָרֶגֶל וְלֹא חָג אֵינוֹ חַייָב בְּאַחֲרָיוּתוֹ. עַל זֶה נֶאֱמַר מְעוּוָּת לֹא יוּכַל לִתְקוֹן וְחֶסְרוֹן לֹא יוּכַל לְהִימָּנוֹת׃,"<big><strong>משנה</strong></big><br><b>מי שלא חג</b> – שלא הביא עולת ראייה ושלמי חגיגה, <b>ביום טוב הראשון של</b> ה<b>חג</b> – של חג הסוכות, שמצווה להביאם ביום הזה, <b>- חוגג והולך</b> (בכתבי היד ובקטע גניזה של המשנה אין מילה זו) <b>את כל הרגל</b> – מביא את קורבנות החג באחד משאר ימי הרגל, <b>ויום טוב האחרון</b> – ואף ביום טוב האחרון של חג הסוכות, אף על פי שהוא נחשב רגל בפני עצמו (גם בחג הפסח חוגג את כל הרגל ויום טוב האחרון שלו שאינו רגל בפני עצמו, ואין המשנה מזכירה את חג הסוכות אלא כדי ללמדנו שחוגג ביום טוב האחרון שלו אף על פי שהוא רגל בפני עצמו)<b>. עבר הרגל ולא חג</b> – עברו כל ימי הרגל ואף יום טוב האחרון ולא הביא את קורבנות החג, <b>- אינו חייב באחריותו</b> – שוב אין עליו כל חובה להביא את קורבנות החג<b>. על זה</b> – שעבר כל הרגל ולא הביא את קורבנות החג, <b>נאמר: ""מְעֻוָּת לֹא יוּכַל לִתְקֹן</b>, <b>וְחֶסְרוֹן לֹא יוּכַל לְהִמָּנוֹת""</b> (קוהלת א,טו) – מצווה זו, כיוון שלא עשאה בזמנה, בטלה, ואין לה כל תקנה<b>.</b>"
Jerusalem Talmud Chagigah 1:6:2,"<strong><big>הלכה:</big></strong> <i data-overlay=""Vilna Pages"" data-value=""6a""></i>רִבִּי יוֹחָנָן בְּשֵׁם רִבִּי יִשְׁמָעֵאל. נֶאֱמַר חֲמִשָּׁה עָשָׂר בַּפֶּסַח וְנֶאֱמַר חֲמִשָּׁה עָשָׂר בַּחַג. מַה חֲמִשָּׁה עָשָׂר שֶׁנֶּאֱמַר בַּפֶּסַח יוֹם טוֹב הָאַחֲרוֹן תַּשְׁלוּמִין לָרִאשׁוֹן. אַף חֲמִשָּׁה עָשָׂר שֶׁנֶּאֱמַר בַּחַג יוֹם טוֹב הָאַחֲרוֹן תַּשְׁלוּמִין לָרִאשׁוֹן. יְהוּדָה בַּר סַפְרָא בְשֵׁם רִבִּי הוֹשַׁעִיָה. וְחַגֹּתֶ֤ם אֹתוֹ֙ חַ֣ג לַֽיהֹוָ֔ה שִׁבְעַ֥ת יָמִ֖ים. וְכִי שִׁבְעָה הֵם. וַהֲלֹא שְׁמוֹנָה הֵם. אֶלָּא צֵא שַׁבָּת מֵהֶם הֲרֵי שִׁבְעָה. אָמַר רִבִּי יוֹסֵי. וְכִי מִיכָּן לָמַדְנוּ שֶׁאִין חֲגִיגָה דוֹחָה אֶת הַשַּׁבָּת. לֹא מִמָּקוֹם אַחֵר. הָתִיב רִבִּי יוֹחָנָן אֲחוֹי דְרַב סַפְרָא. וְהָא תַנֵּי. אַף בַּפֶּסַח כֵּן. מֵעַתַּה צֵא שַׁבָּת מֵהֶם הֲרֵי שִׁשָּׁה. הַגַּע עַצְמָךְ שֶׁחָל יוֹם טוֹב הָרִאשׁוֹן וְיוֹם טוֹב הָאַחֲרוֹן לִהְיוֹת בַּשַּׁבָּת. מֵעַתַּה צֵא מֵהֶם שְׁנֵי יָמִים הֲרֵי שִׁשָּׁה. אָתָא רִבִּי חֲנַנְיָה יְהוּדָה בַּר סַפְרָא בְשֵׁם רִבִּי הוֹשַׁעִיָה. וְחַגֹּתֶ֤ם אֹתוֹ֙ חַ֣ג לַֽיהֹוָ֔ה שִׁבְעַ֥ת יָמִ֖ים. וְכִי שִׁבְעָה הֵם. וַהֲלֹא שְׁמוֹנָה הֵם. אֶלָּא צֵא שַׁבָּת מֵהֶם. שֶׁכְּבָר לָמַדְנוּ שֶׁאֵין חֲגִיגָה דוֹחָה שַׁבָּת. מַה תַלְמוּד לוֹמַר תְּחָגּוּהוּ. אֶלָּא מְלַמֵּד שֶׁיּוֹם טוֹב הָאַחֲרוֹן תַּשְׁלוּמִין לָרִאשׁוֹן.","<big><strong>תלמוד</strong></big><br>במשנה שנינו: ""מי שלא חג ביום טוב הראשון של חג - חוגג והולך את כל הרגל ויום טוב האחרון"".<br>מניין למדים שחוגג אף ביום טוב האחרון של חג הסוכות? -<br><b>רבי יוחנן</b> (גדול אמוראי ארץ ישראל בדור השני) אמר <b>בשם רבי ישמעאל</b> (מגדולי התנאים בדור השלישי)<b>: נאמר 'חֲמִשָּׁה עָשָׂר' בפסח</b> – במוסף של חג המצות נאמר: ""וּבַחֲמִשָּׁה עָשָׂר יוֹם לַחֹדֶשׁ הַזֶּה חָג"" (במדבר כח,יז), <b>ונאמר 'חֲמִשָּׁה עָשָׂר' בחג</b> – במוספי חג הסוכות נאמר: ""וּבַחֲמִשָּׁה עָשָׂר יוֹם לַחֹדֶשׁ הַשְּׁבִיעִי... וְחַגֹּתֶם חַג לה' שִׁבְעַת יָמִים"" (במדבר כט,יב)<b>. מה 'חֲמִשָּׁה עָשָׂר' שנאמר בפסח - יום טוב האחרון תשלומין לראשון</b> – מי שלא הביא שלמי חגיגה ביום טוב הראשון של חג הפסח, מביא ביום טוב האחרון, שהרי יום טוב האחרון של חג הפסח הוא חלק מן החג<b>, אף 'חֲמִשָּׁה עָשָׂר' שנאמר בחג - יום טוב האחרון תשלומין לראשון</b> – מי שלא הביא שלמי חגיגה ביום טוב הראשון של חג הסוכות, מביא ביום טוב האחרון, שיום טוב האחרון של חג הסוכות הוא חלק מן החג לעניין תשלומים. כך למדים בגזירה שווה<b>.</b><br><br><b>יהודה בר ספרא</b> (אמורא ארץ ישראלי בדור השני. חכם זה נזכר רק כאן ובמקבילה שבבבלי פסחים) אמר <b>בשם רבי הושעיה</b> (מגדולי אמוראי ארץ ישראל בדור הראשון)<b>:</b> נאמר בחג הסוכות: <b>""וְחַגֹּתֶם אֹתוֹ חַג לי'י שִׁבְעַת יָמִים</b> בַּשָּׁנָה<b>""</b> (ויקרא כג,מא) <b>- וכי שבעה הם?!</b> (בתמיהה) <b>והלא שמונה הם!</b> – הרי חג הסוכות הוא שמונה ימים ולא שבעה ימים! <b>אלא צא</b> (חסר, הפחת) <b>שבת מהם</b> – משמונת ימי חג הסוכות, שאין שמונה ימים בלא שבת<b>, הרי שבעה</b> – אף על פי שחובת החגיגה חלה בכל אחד משמונת ימי חג הסוכות, אין אלא שבעה ימי חגיגה, לפי שחגיגה אינה דוחה שבת (נראה שבירושלמי במקורו הופיע כאן המשפט: '<b>מיכן למדנו שאין חגיגה דוחה את השבת</b>', שעליו הקשו להלן, אלא שנשמט. משפט זה מופיע במימרה המקבילה שבבבלי פסחים, ראה להלן)<b>.</b><br><br>ותמהים (על דברי רבי הושעיה): <b>אמר רבי יוסי</b> (מגדולי אמוראי ארץ ישראל בדור הרביעי)<b>: וכי מיכן</b> (מכאן) <b>למדנו שאין חגיגה דוחה את השבת?!</b> (בתמיהה) <b>לא ממקום אחר?!</b> (בתמיהה) – הרי למדנו דבר זה ממקום אחר! וכיוון שלא למדנו דבר זה מכאן, הרי כשהוא אומר 'שבעת ימים' אין זה משום שיש להוציא שבת מהם, אלא כוונת הכתוב לשבעת ימי חג הסוכות הראשונים בלא היום השמיני, אף שביום שחל בשבת אין חגיגה.<br>ומציעים קושיה ממקור תנאי (על דברי רבי הושעיה): <b>התיב</b> – השיב (הקשה) <b>רבי יוחנן אחוי ד-</b> – אחיו של <b>רב ספרא</b> (אמורא בבלי בדור השלישי והרביעי)<b>: והא תני:</b> – והרי (התנא) שונה: <b>אף בפסח כן!</b> – חובת החגיגה חלה בכל יום משבעת ימי חג הפסח (אין כלל בנמצא פסוק הנוקט 'שבעת ימים' על חגיגה בחג הפסח. במכילתא (ראה להלן) דרש רבי יוסי הגלילי שהכתוב ""שבעת ימים תחוג לי'י אלוהיך"" (דברים טז,טו), שנאמר לפי הקשרו בסוכות, נדרש בדרך 'אם אינו עניין' לפסח. זו הברייתא שממנה הקשה הירושלמי, שבה מצינו שהכתוב 'שבעת ימים' נאמר בפסח (""שמחת הרגל בתלמודם של תנאים"", עמוד 73, על פי רש""ש בהגהותיו לתוספות בבבלי חגיגה ט,א ובעל ""אור שמח"" על הלכות חגיגה א,ח. וכן כתב ב""עלי תמר""). - ספק האם הביטוי ""אף ב-... כן<b>""</b> הוא לשון הברייתא או לשון התלמוד שסיכם את עניינה בלשונו (""אוצר לשונות ירושלמיים"", עמוד 157, הערה 1457). - במקום אחד (כאן) נראה שהמונח 'והא תני' מציע קושיה מפסוק, אך אפשר שלפנינו שיבוש, ובמקום 'והא תני' צריך לומר 'והא כתיב' (""הטרמינולוגיה של הירושלמי"", עמוד 158, הערה 61; עמוד 152, הערה 16)). - ומציעים את סוף הקושיה: <b>מעתה</b> – אם דברי רבי הושעיה נכונים, מתעורר קושי כמוצע בהמשך, <b>צא שבת מהן</b> – משבעת ימי חג הפסח, שאין שבעה ימים בלא שבת<b>, הרי ששה</b> – שבשישה מימי החג מקריבים קורבן חגיגה, לפי שקורבן חגיגה אינו דוחה שבת. ולכן היה לו לומר 'ששת ימים' ולא 'שבעת ימים'! אלא ודאי, כשהוא אומר בחג הפסח 'שבעת ימים' אין זה משום שיש להוציא שבת מהם, אלא כוונת הכתוב לשבעת ימי חג הפסח, אף שביום שחל בשבת אין חגיגה. וכמו כן, כשהוא אומר בחג הסוכות 'שבעת ימים' אין זה משום שיש להוציא שבת מהם, אלא כוונת הכתוב לשבעת ימי חג הסוכות הראשונים בלא היום השמיני, אף שביום שחל בשבת אין חגיגה<b>.</b> - ומציעים מקרה שממנו מקשים קושיה נוספת (על דברי רבי הושעיה): <b>הגע עצמך</b> – שער בנפשך, <b>שחל יום טוב הראשון ויום טוב האחרון</b> – של חג הסוכות, <b>להיות בשבת.</b> ומפרטים את הקושיה: <b>מעתה</b> – אם דברי רבי הושעיה נכונים, מתעורר קושי כמוצע בהמשך, <b>צא מהם</b> – משמונת ימי חג הסוכות, <b>שני ימים</b> – שתי שבתות<b>, הרי ששה</b> – שבשישה מימי החג מקריבים קורבן חגיגה, לפי שקורבן חגיגה אינו דוחה שבת. ולכן היה לו לומר 'ששת ימים' ולא 'שבעת ימים'! אלא ודאי, כשהוא אומר בחג הסוכות 'שבעת ימים' אין זה משום שיש להוציא שבת מהם, אלא כוונת הכתוב לשבעת ימי חג הסוכות הראשונים בלא ביום השמיני, אף שביום שחל בשבת אין חגיגה<b>.</b><br><br>ומציעים מסורת שמכריעה בקשר לדברי רבי הושעיה שבהם נתעורר קושי: <b>אתא</b> – בא <b>רבי חנניה</b> (אמורא ארץ ישראלי בדור החמישי (""עוד לבעיית עריכתה של מסכת נזיקין ירושלמי"", ""תרביץ"" פא, עמוד 288)) ואמר בשם <b>יהודה בר ספרא</b> שאמר <b>בשם רבי הושעיה:</b> נאמר בחג הסוכות: <b>""וְחַגֹּתֶם אֹתוֹ חַג לי'י שִׁבְעַת יָמִים</b> בַּשָּׁנָה<b>""</b> (ויקרא כג,מא) <b>- וכי שבעה הם?!</b> (בתמיהה) <b>והלא שמונה הם!</b> – הרי חג הסוכות הוא שמונה ימים ולא שבעה ימים! <b>אלא צא שבת מהם</b> (נראה ש'שבת' הוא אשגרה מלעיל, וכאן צריך לומר: 'אלא צא <b>שמיני</b> מהם') – משמונת ימי החג, שחובת החגיגה חלה בכל אחד משבעת ימי חג הסוכות הראשונים אבל לא ביום השמיני<b>, שכבר למדנו</b> – ממקום אחר (ולא מכאן למדנו), <b>שאין חגיגה דוחה</b> את ה<b>שבת</b> – ולכן אין לומר 'צא שבת מהם', וכוונת הכתוב לשבעת ימי חג הסוכות הראשונים בלא היום השמיני, אף שביום שחל בשבת אין חגיגה (בדברי רבי הושעיה בניסוחם הראשון: 'אלא צא <b>שבת</b> מהם, <b>מיכן</b> למדנו', שהכתוב 'שבעת ימים' מוציא שבת וכולל שמיני, ובניסוחם השני: ''אלא צא <b>שמיני</b> מהם, <b>שכבר</b> למדנו', שהכתוב 'שבעת ימים' מוציא שמיני וכולל שבת)<b>.</b><br><br><small>רבי הושעיה כבר קבע 'כל שבעה חובה' (ירושלמי לעיל הלכה א), ותחילה סבר שחובת החגיגה חלה בסוכות על כל שמונת ימי החג. ולכך אמר רבי הושעיה, שאף על פי שהשמיני בכלל חובת החגיגה כשאר הימים, מכל מקום אין אלא שבעה ימי חגיגה, לפי שחגיגה אינה דוחה שבת.<br>כך הוא פירוש דבריו המקוריים של רבי הושעיה. אך בעקבות הקושיות שהעלו כלפיו, מנסח רבי חנניה את הדברים מחדש. לפי ניסוח זה מודה רבי הושעיה שהשמיני אינו אלא תשלומים, כי דין חגיגה בשבת כבר ידוע ממקום אחר (""שמחת הרגל בתלמודם של תנאים"", עמודים 74-75).<br><br>דרך מרווחת בתירוץ קושיית הירושלמי על רבי הושעיה, באופן שאין צורך לנסח את מימרתו מחדש: אפשר שרבי הושעיה אינו מקיים חובת חגיגה יום יומית אלא בסוכות, שבו אכן נאמר בפירוש ""שבעת ימים תחוג לי'י אלוהיך במקום אשר יבחר"" (דברים טז,טו), אבל בפסח שבו לאחר היום הראשון נאמר ""ופנית בבוקר והלכת לאוהליך"" (שם ז), אין חובת החגיגה אלא ביום הראשון, ושאר הימים בגדר תשלומים. ואמנם במכילתא דורש רבי יוסי הגלילי חובת חגיגה יום יומית בפסח מתוך שמסב עליו את הכתוב דלעיל ""שבעת ימים תחוג"", האמור באמת בסוכות; ובירושלמי הקשו מתוך כך על רבי הושעיה, שלדרכו, כיוון שאין חגיגה דוחה שבת, היה צריך לומר 'ששת ימים'; אך לפי הצעתנו אמנם לא קיבל רבי הושעיה דרשה זו של רבי יוסי הגלילי, ואינו מקיים חובת שבעה אלא בסוכות (שם, עמוד 75, הערה 195; עמוד 293, הערה 194).<br>הצעה זו מתרצת רק את הקושייה הראשונה על רבי הושעיה.</small><br><br>ומביאים מדרש הלכה: <b>מה תלמוד לומר</b> – מה יש ללמוד מהכתוב היתר: <b>""</b>בַּחֹדֶשׁ הַשְּׁבִיעִי <b>תָּחֹגּוּ אֹתוֹ""</b> (ויקרא כג,מא)<b>?</b> (""תְּחָגֻּהוּ"" אינו אלא בשמות יב,יד לעניין פסח) <b>אלא מלמד</b> – דבר זה מורה, <b>שיום טוב האחרון תשלומין לראשון</b> – מי שלא הביא שלמי חגיגה ביום טוב הראשון של חג הסוכות, מביא ביום טוב האחרון. - משפט זה אינו סוף דבריו של רבי הושעיה לעיל בניסוחם מחדש, כי כיוון שאמר רבי הושעיה שהיום השמיני אין בו חובת חגיגה, ממילא הרי הוא תשלומים, ועוד, שלרבי הושעיה אין היום השמיני תשלומים לראשון דווקא, אלא לכל אחד מן השבעה שלפניו. אלא משפט זה הוא סופו של מדרש הלכה, שחלקו הראשון נשמט בירושלמי שלפנינו משום שתחילתו הוא הפסוק שבתחילת דבריו של רבי הושעיה. מדרש הלכה זה מקורו בספרא 'אמור' פרשה יב, וזה לשונו: <b>""וחגותם אותו חג לה' שבעת ימים""</b> (ויקרא כג,מא) <b>- לפי שנאמר: ""שבעת ימים תחוג לה' אלוהיך"", יכול יטעון חגיגה כל שבעה! תלמוד לומר: ""אותו"" - יום אחד בלבד. אם כן, למה נאמר: ""שבעת ימים""? בתשלומים כל שבעה. ומניין שאם לא חג ביום טוב הראשון של חג - חוגג את כל הרגל ויום טוב האחרון? תלמוד לומר: ""בחודש השביעי תחוגו אותו"". יכול אם לא חג ברגל - חוגג אחר הרגל! תלמוד לומר: ""אותו"" - במועד אתה חוגג, ואי אתה חוגג חוצה לו.</b> - מדרש זה מובא בשינוי לשון בבבלי חגיגה ט,א (ראה להלן) לאחר דברי רבי יוחנן בשם רבי ישמעאל שמובאים בירושלמי לעיל. - שיטת מדרש זה שחובת החגיגה חלה ביום טוב הראשון בלבד ושאר ימי החג תשלומים לראשון, כמפורש במשנה, וכך שיטת רבי יוחנן (ירושלמי לעיל הלכה א). אבל שיטת רבי הושעיה שחובת החגיגה חלה בכל שבעת ימי החג ויום טוב האחרון אינו אלא תשלומים לימים שלפניו<b>.</b><br><br><small>ב<b>בבלי חגיגה</b> ט,א אמרו: אמר רבי יוחנן משום רבי ישמעאל: נאמר ""עצרת"" בשביעי של פסח (דברים טז,ח), ונאמר ""עצרת"" בשמיני של חג (ויקרא כג,לו). מה להלן (""עצרת"" בשביעי של פסח) לתשלומים (יום טוב האחרון תשלומים לראשון), אף כאן (""עצרת"" בשמיני של חג) לתשלומים.<br>ותנא מייתי לה (לומד את ההלכה הזו) מהכא: ""וחגותם אותו חג לה' שבעת ימים בשנה"" <small>(ויקרא כג,מא)</small> - יכול יהא חוגג והולך (מביא קורבן חגיגה) כל שבעה! - תלמוד לומר: ""אותו"" - אותו (יום טוב הראשון של החג) אתה חוגג, ואי אתה חוגג כל שבעה. אם כן, למה נאמר 'שבעה'? - לתשלומים (ליום הראשון). ומניין שאם לא חג יום טוב הראשון של חג (הסוכות) שחוגג את כל הרגל ויום טוב האחרון? - תלמוד לומר: ""בחודש השביעי תחוגו אותו"" (שם) (משמע שאפשר לחגוג לא רק בשבעת ימי החג אלא גם לאחר מכן). אי ""בחודש השביעי תחוגו אותו"", יכול יהא חוגג והולך כל החודש כולו! - תלמוד לומר: ""אותו"" - אותו (את החג) אתה חוגג, ואי אתה חוגג חוצה לו.<br><br>ב<b>בבלי פסחים</b> ע,ב אמרו: אמר רבי אילעא משום רבי יהודה בן ספרא: אמר קרא (בעניין חג הסוכות): ""וחגותם אותו חג לה' שבעת ימים בשנה"" (ויקרא כג,מא). שבעה? שמונה הוו! אלא מכאן לחגיגה שאינה דוחה את השבת (כיוון שאין שמונה ימים בלא שבת, לכן אמרה התורה שחוגגים את החג (מקריבים בו קורבן חגיגה) רק שבעה ימים).<br>כי אתא (לבבל מארץ ישראל) רבין אמר: אמרתי (הקשיתי) לפני רבותיי: פעמים שאי אתה מוצא אלא שישה (ימים שאפשר להקריב בהם קורבן חגיגה), כגון שחל יום טוב הראשון של חג להיות בשבת (וגם יום טוב האחרון חל בשבת, ונמצא שמקריבים רק שישה ימים). - אמר אביי: אבין תכלא לימא כי הא מילתא? שמונה (להקריב שמונה ימים) - לא משכחת לה כלל. שבעה (להקריב שבעה ימים) - איתיה ברוב שנים.<br><br>בבבלי: רבי אילעא משום רבי יהודה בן ספרא. ובירושלמי: יהודה בר ספרא בשם רבי הושעיה.<br>בבבלי הובאו דברי יהודה בר ספרא בשם רבי הושעיה בניסוחם הראשון שבירושלמי.<br>קושיית רבין בבבלי היא אחת מקושיותיו של רבי יוחנן אחוי דרב ספרא בירושלמי.<br><br><b>אמר רבי יוסי: וכי מיכן למדנו שאין חגיגה דוחה את השבת, לא ממקום אחר?!</b></small><br><small>ב<b>ספרא</b> 'אמור' פרשה יב נאמר: בית הלל אומרים: יכול יחוג אדם בשבת! תלמוד לומר: ""אך"" (ויקרא כג,לט) ביום טוב אתה חוגג, ואין אתה חוגג בשבת.<br><br>רבי יוסי אינו מציין את המקור החלופי לכך שאין חגיגה דוחה את השבת. הדבר היה פשוט, ומן הסתם נתכוון למדרשם של בית הלל.<br><br><b>והא תני: אף בפסח כן!</b></small><br><small>ב<b>מכילתא דרבי ישמעאל</b> מסכתא דפסחא פרשה ז נאמר: רבי יוסי הגלילי אומר: הרי הוא אומר: ""שבעת ימים תחוג לי'י אלוהיך"" (דברים טז,טו) - להביא שבעת ימי הפסח שיטענו חגיגה. או אינו מדבר אלא בחג! כשהוא אומר: ""וחגותם אותו חג לי'י"" (ויקרא כג,מא) הרי חג אמור. ומה אני מקיים: ""שבעת ימים תחוג לי'י""? להביא שבעת ימי הפסח שיטענו חגיגה.</small>"
Jerusalem Talmud Chagigah 1:6:3,אָמַר רִבִּי יוֹחָנָן. וְתַנֵּי כֵן. שְׁמִינִי רֶגֶל בִּפְנֵי עַצְמוֹ. פַּיִיס בִּפְנֵי עַצְמוֹ. בְּרָכָה בִּפְנֵי עַצְמָהּ. קָרְבָּן בִּפְנֵי עַצְמוֹ. רֶגֶל. דְּאָמַר רִבִּי אַבּוּן בְּשֵׁם רִבִּי אָחָא. בְּכוּלְּהֹם כְּתִיב וּבַיּוֹם וְכָאן כְּתִיב בַּיּוֹם. לְלַמְּדָךְ שֶׁהוּא רֶגֶל בִּפְנֵי עַצְמוֹ. פַּיִיס. אָמַר רִבִּי יוֹסֵי. מַתְנִיתָא אָֽמְרָה כֵן. בַּשְּׁמִינִי חָֽזְרוּ לַפַּיֵיס כִּרְגָלִים. בְּרָכָה. אָמַר רִבִּי לָא. זְמָן. קָרְבָּן. פַּ֥ר אֶחָ֖ד אַ֣יִל אֶחָ֑ד.,"כאן התחלת מקבילה בירושלמי סוכה ה,ו.<br>מציעים מימרה אמוראית שנשנתה גם כברייתא: <b>אמר רבי יוחנן</b> (גדול אמוראי ארץ ישראל בדור השני) <b>ותני כֵן:</b> – אומר רבי יוחנן ושונה (התנא בברייתא) כך: <b>שמיני</b> – יום טוב האחרון של חג הסוכות, <b>- רגל בפני עצמו</b> – לכמה עניינים (לפי פירושים שונים של הראשונים), כגון לעניין אבילות, שהיום השמיני עולה לאבל שבעה ימים משלושים ימי האבילות כאילו היה חג בפני עצמו בן שבעה ימים (כך פירשו הגאונים וכמה מהראשונים). ואילו היה היום השמיני המשך של ימי חג הסוכות הקודמים לו, לא היה עולה לאבל שבעה ימים<b>, פייס בפני עצמו</b> – ביום השמיני היו מטילים גורל כדי לקבוע איזה משמר יזכה בהקרבת קורבן המוסף. ואילו היה היום השמיני המשך של ימי חג הסוכות הקודמים לו, לא היה בו פייס אלא היו ממשיכים לפי הסדר של חג הסוכות וכל המשמרות היו מקריבים את קורבן המוסף<b>, ברכה בפני עצמה</b> – מפורש להלן<b>, קרבן בפני עצמו</b> – ביום השמיני היו בו פר אחד ואיל אחד ושעיר אחד ושבעה כבשים. ואילו היה היום השמיני המשך של ימי חג הסוכות הקודמים לו, היו בו שישה פרים (שהרי מספרם של הפרים בחג הסוכות פוחת והולך כל יום), שני אילים וארבעה עשר כבשים<b>.</b><br><br>ומביאים מקורות לשלושה דברים ופירוש לדבר רביעי.<br><b>רגל - דאמר רבי אבון</b> (מגדולי אמוראי ארץ ישראל בדור החמישי) <b>בשם רבי אחא</b> (אמורא ארץ ישראלי בדור הרביעי)<b>: בכולהם</b> (בכולם) <b>כתוב:</b> – במוספי שבעת ימי חג הסוכות כתוב: <b>""וּבַיּוֹם""</b> (במדבר כט,יז ועוד) – ""<b>וּ</b>בַיּוֹם הַשֵּׁנִי"", ""<b>וּ</b>בַיּוֹם הַשְּׁלִישִׁי"", ""<b>וּ</b>בַיּוֹם הָרְבִיעִי"", ""<b>וּ</b>בַיּוֹם הַחֲמִישִׁי"", ""<b>וּ</b>בַיּוֹם הַשִּׁשִּׁי"", ""<b>וּ</b>בַיּוֹם הַשְּׁבִיעִי"", כל יום בוי""ו החיבור<b>, וכאן כתוב:</b> – במוסף של שמיני עצרת כתוב: <b>""בַּיּוֹם</b> הַשְּׁמִינִי<b>""</b> (במדבר כט,לה) – בלי וי""ו החיבור, ולא ""וביום"" כבשאר הימים<b>, ללמדך שהוא רגל בפני עצמו</b> – ואינו המשך של הימים הקודמים לו, שלא כמו שבעת ימי חג הסוכות שכל יום הוא המשך של הימים הקודמים לו<b>.</b><br><b>פייס -</b> יש להציע סיוע ממשנה: <b>אמר רבי יוסי</b> (מגדולי אמוראי ארץ ישראל בדור הרביעי)<b>: מתניתא אמרה כן:</b> – המשנה (המקור התנאי, והוא המשנה סוכה ה,ו) אומרת כך: <b>בשמיני חזרו לפייס כרגלים</b> – ביום השמיני של סוכות חזרו כל המשמרות לפייס כמו בשאר הרגלים. מכאן ששמיני - פייס בפני עצמו<b>.</b><br><b>ברכה - אמר רבי לָא</b> (רבי אלעאי, אמורא ארץ ישראלי בדור השלישי)<b>: זמן</b> – ברכת הזמן (""ברוך... שהגיענו לזמן הזה""). ואילו היה היום השמיני המשך של הימים הקודמים לו, לא היתה בו ברכת הזמן<b>.</b><br><b>קרבן -</b> במוסף של שמיני עצרת כתוב: <b>""</b>וְהִקְרַבְתֶּם עֹלָה אִשֵּׁה רֵיחַ נִיחֹחַ לה' <b>פַּר אֶחָד</b>, <b>אַיִל אֶחָד</b>, כְּבָשִׂים בְּנֵי שָׁנָה שִׁבְעָה<b>""</b> (במדבר כט,לו) – מכאן ששמיני - קורבן בפני עצמו<b>.</b><br><br><small>עד כאן המקבילה בירושלמי סוכה.<br>הסוגיה מקורה בסוכה, כיוון שהמשנה שם אומרת שהיום השמיני של חג הסוכות שונה משאר ימי החג שהיה בו פייס. הסוגיה הועתקה מסוכה לחגיגה, משום שנזכר כאן יום טוב האחרון של חג הסוכות.</small>"
Jerusalem Talmud Chagigah 1:7:1,<strong><big>משנה:</big></strong> רִבִּי שִׁמְעוֹן בֶּן מְנַסְיָא אוֹמֵר אֵיזֶהוּ מְעוּוָּת שֶׁאֵינוֹ יָכוֹל לִתְקוֹן זֶה הַבָּא עַל הָעֶרְוָה וְהוֹלִיד מַמְזֵר. אִם תֹּאמַר בְּגַנָּב וְגַזְלָן יָכוֹל הוּא לַחֲזוֹר וּלְתַקֵּן. רִבִּי שִׁמְעוֹן בֶּן מְנַסְיָא אוֹמֵר אֵין קוֹרִין מְעוּוָּת אֶלָּא לְמִי שֶׁהָיָה מְתוּקָּן מִתְּחִילָּה וְנִתְעַווֵת. וְאֵיזֶה זֶה תַּלְמִיד חָכָם שֶׁפִּירֵשׁ מִן הַתּוֹרָה׃,"<big><strong>משנה</strong></big><br>אגב המשנה הקודמת, שדרשו בה את הפסוק ""מעוות לא יוכל לתקון"" על מצווה שלא נעשתה בזמנה, מביאה משנתנו דרשות נוספות על הפסוק הזה.<br><b>רבי שמעון בן מנסיא</b> (תנא בדור החמישי) <b>אומר: אי זהו מעוות שאינו יכול לתקון</b> (בכתבי היד ובקטע גניזה של המשנה: 'להיתקן')<b>? זה שבא על הערוה</b> – על אישה שאסורה לו משום גילוי עריות, <b>והוליד ממזר</b> – הוליד ממנה בן שהוא ממזר, שלדעת רבי שמעון בן מנסיא, כוונת הכתוב לאדם שחטא חטא שאי אפשר לתקנו<b>. אם תאמר</b> – שהכתוב מדבר, <b>בגנב וגזלן</b> (בכתבי היד ובקטע גניזה של המשנה: 'בגונב ובגוזל') <b>- יכול הוא לחזור ולתקן</b> (בשני כתבי יד של המשנה: 'לחזור ולהיתקן', ובכתב יד שלישי ובקטע גניזה של המשנה: 'שיחזור ויתקן') – אפשר לתקן את החטא הזה, שיכול הוא להחזיר מה שגנב או שגזל. מכאן שאין הכתוב מדבר בגונב או בגוזל, אלא בבא על הערווה והוליד ממזר<b>.</b><br><b>רבי שמעון בן יוחי</b> (תנא בדור הרביעי. - במסירה שלפנינו בטעות: 'בן מנסיא') <b>אומר: אין קורין מעוות אלא למי שהיה מתוקן מתחילה ונתעוות</b> (בכתבי היד ובקטע גניזה של המשנה נוסף 'כבר') – דעת רבי שמעון בן יוחיי שהביטוי ""מעוות"" אינו נופל על אדם שהוא מקולקל מתחילתו אלא על אדם שהיה מתוקן מתחילתו ונתקלקל<b>, ואי זה זה? זה תלמיד חכם</b> (בכתב יד אחד של המשנה לנכון: 'תלמיד חכמ'' (המילה 'חכמים' מקוצרת). 'תלמיד חכם' הוא קיצור משובש וחסר מובן, ברם במהלך הדורות השתרש מונח זה וקיבל משמעות של מי שאיננו מגדולי החכמים) <b>שפירש מן התורה</b> – שהיה מתוקן בתחילה, שהיה לומד מהחכמים ושומע להם, ונתקלקל, שפרש מדרך התורה<b>.</b><br><br><small>משנה זו היא הוספה מדרשית שאינה שייכת לעניין, ולקוחה מן התוספתא ומקורה במדרש של דבי רבי ישמעאל, שאין רבי שמעון בן יוחי נזכר בכל המשנה אלא בשם ""רבי שמעון"" בלבד (בלא ""בן יוחי""), וגם רבי שמעון בן מנסיא, בן דורו הצעיר של רבי, לא נזכר בכל המשנה (""מבואות לספרות התנאים"", עמוד 48).<br><br>רבי שמעון בן מנסיא נזכר במשנה רק כאן ובאבות פרק ו. גם רבי שמעון בן יוחי, שנזכר בכל המשנה בשמו הפרטי ללא שם אביו, נזכר במשנה עם שמו של אביו רק כאן ובאבות פרק ו. פרק ו במשנה אבות הוא פרק שנוסף למסכת. גם המשנה כאן שהיא דברי אגדה אינה מגוף המשנה המקורי אלא נוספה בעריכתה האחרונה של המשנה.</small>"
Jerusalem Talmud Chagigah 1:7:2,<strong><big>הלכה:</big></strong> תַּנֵּי רִבִּי שִׁמְעוֹן בֶּן יוֹחַי. אִם רָאִיתָ עֲייָרוֹת שֶׁנִּתְלְשׁוּ מִמְּקוֹמָן בְּאֶרֶץ יִשְׂרָאֵל דַּע שֶׁלֹּא הֶחֱזִיקוּ בִּשְׂכַר סוֹפְרִים וּמַשְׁנִים. מַה טַעַם. עַל־מָה֙ אָֽבְדָ֣ה הָאָ֔רֶץ נִצְּתָ֥ה כַמִּדְבָּר֭ מִבְּלִי֭ יוֹשֶׁב׃ וַיֹּ֣אמֶר י֙י עַל־עָזְבָם֙ אֶת־תּ֣וֹרָתִ֔י.,"<big><strong>תלמוד</strong></big><br>במשנה שנינו: ""רבי שמעון בן יוחי אומר: אין קורין מעוות אלא למי שהיה מתוקן מתחילה ונתעוות, ואי זה זה? זה תלמיד חכם שפירש מן התורה"".<br>מביאים מאמרים וסיפורים על החטא החמור של עזיבת התורה ועונשו.<br>מציעים ברייתא המיוחסת לחכם נקוב שֵׁם: <b>תני</b> – שונה <b>רבי שמעון בן יוחי</b> (תנא בדור הרביעי)<b>: אם ראית עיירות שנתלשו</b> (נעקרו) <b>ממקומן בארץ ישראל, דע שלא החזיקו</b> (תמכו) <b>בשכר סופרים</b> (מלמדי מקרא לתינוקות) <b>ומַשנים</b> (מלמדי משנה) – שעל אנשי העיר מוטל לשלם את שכרם של המלמדים מקרא ומשנה לילדי העיר<b>.</b> ויש להציע פסוק כמקור לקביעה: <b>מה טעם?</b> – מה המקור בכתוב לדבר זה? - <b>""עַל מָה אָבְדָה הָאָרֶץ</b>, <b>נִצְּתָה כַמִּדְבָּר מִבְּלִי עֹבֵר?""</b> (ירמיהו ט,יא. - במסירה שלפנינו כתב הסופר בטעות ""מבלי יושב"", והוא סופו של הפסוק הקודם) – בגלל מה בא החורבן? <b>""וַיֹּאמֶר י'י: עַל עָזְבָם אֶת תּוֹרָתִי""</b> (ירמיהו ט,יב) – על שעזבו את המצוות והמשפטים של התורה, או על שעזבו את ספר התורה, שלא קראו אותו ולא למדו בו. ויש לדרוש את הכתוב, שהחורבן בא על שעזבו את מלמדי התורה ולא השתדלו לעוזרם<b>.</b>"
Jerusalem Talmud Chagigah 1:7:3,"רִבִּי יוּדָן נְשִׂייָא שְׁלַח לְרִבִּי חִייָה וּלְרִבִּי אַסִּי וּלְרִבִּי אִמִּי לְמִיעֲבוֹר בַּקִּרֵייָתָא דְּאַרְעָא דְּיִשְׂרָאֵל לִמְתַקְנָא לוֹן סָֽפְרִין וּמַתְנִייָנִין. עֲלוֹן לְחַד אֲתַר וְלָא אַשְׁכְּחוֹן לָא סְפַר וְלָא מַתְנִייָן. אָֽמְרִין לוֹן. אַייתוֹן לָן נְטוּרֵי קַרְתָּא. אַייְתוֹן לוֹן סַנְטוּרֵי <i data-overlay=""Vilna Pages"" data-value=""6b""></i>קַרְתָּא. אָֽמְרוּן לוֹן. אֵילֵּין אֵינּוּן נְטוּרֵי קַרְתָּא. לֵית אֵילֵּין אֶלָּא חָרוּבֵי קַרְתָּא. אָֽמְרוּן לוֹן. וּמָאן אִינּוּן נְטוּרֵי קַרְתָּא. אָֽמְרוּן לוֹן. סַפְרַייָא וּמַתְנִייָנַיָּא. הָדָא הִיא דִּכְתִיב אִם י֙י לֹא־יִבְנֶ֬ה בַ֗יִת וגו׳.","ומספרים: <b>רבי יודן נשייא</b> (השני, הנשיא בדור השלישי והרביעי לאמוראים) <b>שלח לרבי חייה</b> (בר אבא) <b>ולרבי אסי ולרבי אמי</b> (אמוראים ארץ ישראלים בדור השלישי) <b>למיעבור בקרייתא דארעא דישראל למתקנא לון ספרין ומתניינין</b> – רבי יודן הנשיא שלח את רבי חייה ואת רבי אסי ואת רבי אמי לעבור בעיירות ובכפרים של ארץ ישראל להתקין (להקים) להם סופרים ומַשנים<b>. עלון לחד אתר ולא אשכחון לא ספר ולא מַתְנְיָין</b> – נכנסו למקום אחד ולא מצאו לא סופר ולא מַשְׁנֶה (מדובר בעיירה יהודית קטנה, שלא היתה לה עדיין מערכת חינוך מסודרת)<b>. אמרין</b> ('אמרון') <b>לון:</b> – אמרו להם (החכמים לאנשי המקום בכנס ציבורי של אנשי המקום): <b>אייתון לן נטורי קרתא!</b> – הביאו לנו את שומרי העיר! <b>אייתון לון סנטורי קרתא</b> – הביאו להם את שומרי העיר<b>. אמרון לון:</b> – אמרו להם (החכמים לאנשי המקום): <b>אילין אינון נטורי קרתא?!</b> – אלה הם שומרי העיר?! <b>לית אילין אלא חרובי קרתא!</b> – אין אלה אלא מחריבי העיר! (אם סומכים עליהם בלבד, ששמירתם בלבד לא תמנע מהעיר מלהיחרב) <b>אמרין</b> ('אמרון') <b>לון:</b> – אמרו להם (שאלו אנשי המקום לחכמים): <b>ומאן אינון נטורי קרתא?</b> – ומי הם שומרי העיר (האמיתיים)? <b>אמרון לון:</b> – אמרו להם (החכמים לאנשי המקום): <b>ספרייא ומתנייניא</b> – הסופרים והמַשנים (שעל ידי התורה שהם מלמדים הם משמרים את העיר)<b>.</b><br>ומציעים פסוק: <b>הדא היא דכתיב:</b> – זאת היא שכתוב (זה הוא הדבר שכתוב): <b>""אִם י'י לֹא יִבְנֶה בַיִת</b> - שָׁוְא עָמְלוּ בוֹנָיו בּוֹ, אִם ה' לֹא יִשְׁמָר עִיר - שָׁוְא שָׁקַד שׁוֹמֵר<b>""</b> (תהילים קכז,א) – אם אין ה' רוצה בבניין בית ואינו עוזר לבוניו, לחינם התייגעו הבונים בבנייתו. ואם אין ה' רוצה בשמירת עיר ואינו עוזר לשומריה, לחינם התמידו השומרים בשמירתה. - הפסוק נסמך לסיפור משום סופו. ויש לדרוש אותו, שה' ישמור את העיר על ידי לומדי התורה שבה<b>.</b><br><br><small>החכמים הללו נשלחו לעיירות לזרז את בני העיירות לשכור לעצמם מלמדים למקרא ולמשנה, אבל הנשיא, או החכמים בשליחותו, לא מינה את המלמדים, אלא בני העיירות שכרו אותם לעצמם (""בתי הדין בימי התלמוד"", עמוד 103).<br><br>סיפור זה בא ללמד, שבטחונה של עיר אינו תלוי בחומותיה ובצבאה בלבד, אלא ובייחוד בחינוך תושביה.</small>"
Jerusalem Talmud Chagigah 1:7:4,רִבִּי חוּנָה רִבִּי יִרְמְיָה בְשֵׁם רִבִּי שְׁמוּאֵל בַּר רַב יִצְחָק. מָצָאנוּ שֶׁוִּיתֶּר הַקָּדוֹשׁ בָּרוּךְ הוּא לְיִשְׂרָאֵל עַל עֲבוֹדָה זָרָה וְעַל גִּילּוּי עֲרָיוֹת וְעַל שְׁפִיכוּת דָּמִים. וְעַל מְאָסָם בַּתּוֹרָה לֹא ווִיתֵּר. מַה טַעָם. וַיֹּאמֶר י֙י עַל אֲשֶׁר עָשׂוּ עֲבוֹדָה זָרָה וְגִילּוּי עֲרָיוֹת וּשְׁפִיכוּת דָּמִים אֵין כָּתוּב כָּאן. אֶלָּא וַיֹּ֣אמֶר י֙י עַל־עָזְבָם֙ אֶת־תּ֣וֹרָתִ֔י. אָמַר רִבִּי חִייָה בַּר בָּא. אוֹתִי עָֽזְבוּ אַווַתְּרָה. שֶׁמָּא אֶת תּוֹרָתִי שָׁמָרוּ. שֶׁאִילּוֹ אוֹתִי עָֽזְבוּ וְתוֹרָתִי שָׁמָרוּ הַשְּׂאוֹר שֶׁבָּהּ הָיָה מְקָֽרְבָן אֶצְלִי. רַב חוּנָה אָמַר. לַמֵּד תּוֹרָה שְׁלֹּא לִשְׁמָהּ. שֶׁמִּתּוֹךְ שְׁלֹּא לִשְׁמָהּ אַתְּ בָּא לִשְׁמָהּ.,"<b>רבי חונה</b> (רבי הונא, אמורא ארץ ישראלי בדור הרביעי) אמר בשם <b>רבי ירמיה</b> (מגדולי אמוראי ארץ ישראל בדור השלישי והרביעי) שאמר <b>בשם רבי שמואל בר רב יצחק</b> (אמורא בדור השלישי)<b>: מצאנו שויתר</b> (לא הקפיד, סלח) <b>הקב""ה לישראל על עבודה זרה ועל גילוי עריות ועל שפיכות דמים</b> – שהם שלוש העבירות החמורות שבתורה, ולא העניש עליהן<b>, ועל מָאֳסָם בתורה לא וויתר</b> – על שמאסו (עזבו מתוך בוז וגועל נפש) את התורה לא ויתר ה' לישראל אלא הביא עליהם עונש (הלשון על פי עמוס ב,ד: ""כֹּה אָמַר ה': עַל שְׁלֹשָׁה פִּשְׁעֵי יְהוּדָה וְעַל אַרְבָּעָה לֹא אֲשִׁיבֶנּוּ, עַל מָאֳסָם אֶת תּוֹרַת ה'..."")<b>.</b> ויש להציע פסוק כמקור לקביעה: <b>מה טעם?</b> – מה המקור בכתוב לדבר זה? - <b>'וַיֹּאמֶר י'י: על אשר עשו עבודה זרה וגילוי עריות ושפיכות דמים' אין כתוב כאן</b> – בדברי ירמיהו ""על מה אבדה הארץ?""<b>, אלא ""וַיֹּאמֶר י'י: עַל עָזְבָם אֶת תּוֹרָתִי""</b> (ירמיהו ט,יב) – הרי שלא העניש ה' את ישראל אלא על שעזבו את התורה<b>.</b><br><br>בירמיהו טז,י-יא נאמר: ""וְהָיָה כִּי תַגִּיד לָעָם הַזֶּה אֵת כָּל הַדְּבָרִים הָאֵלֶּה, וְאָמְרוּ אֵלֶיךָ: עַל מֶה דִבֶּר ה' עָלֵינוּ אֵת כָּל הָרָעָה הַגְּדוֹלָה הַזֹּאת? וּמֶה עֲוֹנֵנוּ וּמֶה חַטָּאתֵנוּ אֲשֶׁר חָטָאנוּ לה' אֱלֹהֵינוּ? - וְאָמַרְתָּ אֲלֵיהֶם: עַל אֲשֶׁר עָזְבוּ אֲבוֹתֵיכֶם אוֹתִי, נְאֻם ה', וַיֵּלְכוּ אַחֲרֵי אֱלֹהִים אֲחֵרִים וַיַּעַבְדוּם וַיִּשְׁתַּחֲווּ לָהֶם, <b>וְאֹתִי עָזָבוּ, וְאֶת תּוֹרָתִי לֹא שָׁמָרוּ</b>"".<br><b>אמר רבי חייה בר בא</b> (אמורא ארץ ישראלי בדור השלישי)<b>:</b> ""<b>אֹתִי עָזָבוּ</b>"" (ירמיהו טז,יא) <b>- אוותרה</b> (='הא וַותָּרָה')<b>!</b> – הנה ויתור (מחילה)! <b>שמא</b> '<b>אֶת תּוֹרָתִי שָׁמָרוּ</b>'<b>?!</b> (בתמיהה) – שהלוויי אותי עזבו אבל את תורתי שמרו, <b>שאִילּוּ</b> '<b>אֹתִי עָזָבוּ ותּוֹרָתִי שָׁמָרוּ</b>' <b>- השׂאור</b> (בצק חמוץ ששמים בתוך העיסה והוא גורם לתסיסת הבצק ולתפיחתו. ובהשאלה: החלק העיקרי) <b>שבה היה מקרבן אצלי</b> – עיקרה ויסודה (מהותה הפנימית התוססת והמתסיסה) של התורה היו מחזירים אותם אל ה' שאותו עזבו, ולא היה ה' מביא עליהם עונש. אבל עכשיו שלא שמרו את תורתו, לא יחזרו אליו<b>.</b><br><br><b>רב חונה</b> (רב הונא, גדול אמוראי בבל בדור השני) <b>אמר: לְמַד תורה שלא לשמה</b> – שלא לשם ידיעת התורה וקיומה<b>, שמתוך שלא לשמה את</b> (אתה) <b>בא</b> – לבסוף, <b>לשמה</b> – בגלל השאור שבה<b>.</b><br><br><small>ב<b>פסיקתא דרב כהנא</b> טו,ה וב<b>איכה רבה</b> פתיחתא ב נאמר: תני רבי שמעון בן יוחי: אם ראיתה עיירות נתלשות ממקומן בארץ ישראל, דע שלא החזיקו בשכר סופרים ובשכר משנים. ומה טעמא? ""על מה אבדה הארץ, ניצתה כמדבר...?"" (ירמיהו ט,יא), מה כתיב בתריה? ""ויאמר י'י: על עוזבם את תורתי"" (ירמיהו ט,יב).<br>רבי הווה משלח לרבי יסא ולרבי אמי די יפקון וייבדקון (את מצבם הרוחני של) קרייתא דארעא דישראל, והוון עלין לקרתא ואמרין להון: אייתון לן נטורי קרתא! והוון מייתון להון ריש מטרתא (ראש המשמרות, ראש יחידת השומרים) וסנטרא, והוון אמרין להון: אילין נטורי קרתא?! אילין אינון חרובי קרתא! אמרין להון: ומאן אינון נטורי קרתא? אמרין להון: אלו סופרים ומשנים, שהם משמרים ביום ובלילה / שהם הוגים ומשנים ומשמרים את התורה ביום ובלילה, על שם: ""והגית בו יומם ולילה"" (יהושע א,ח), וכן הוא אומר: ""אם י'י לא יבנה בית - שווא עמלו בוניו בו, אם ה' לא ישמור עיר - שווא שקד שומר"" (תהלים קכז,א).<br>רבי חונה, רבי ירמיה בשם רבי שמואל בר רב יצחק: מצינו שוויתר הקב""ה על עבודה זרה ועל גילוי עריות ועל שפיכות דמים, ולא ויתר על מאסה של תורה, שנאמר: ""ויאמר י'י: על מה אבדה הארץ?"" (ירמיהו ט,יא), על עבודה זרה ועל גילוי עריות ועל שפיכות דמים אין כתוב כָּן, אלא: ""ויאמר י'י: על עוזבם את תורתי"" (ירמיהו ט,יב).<br>רבי חונא, רבי ירמיה בשם רבי חייא בר אבא: כתוב: ""ואותי עזבו"" (ירמיהו טז,יא), שמא תורתי שמרו?! הלוויי אותי עזבו ותורתי שמרו, שאילו אותי עזבו ותורתי שמרו - מתוך שהיו מתעסקים בה השאור שבה היה מחזירם אצלי.<br>רב הונא אמר: למד תורה אף על פי שלא לשמה, שמתוך שאת למד אותה שלא לשמה, מכיוון שאת מתעסק בה את חוזר ועושה אותה לשמה / שמתוך שלא לשמה בא לשמה.</small><br><br><b>עיירות שנתלשו ממקומן בארץ ישראל</b><small>לאחר החורבן, ובעיקר לאחר מרד בר כוכבא, נושלו יהודים רבים מן הקרקע על ידי המלכות, ורבים נטשו את אחוזותיהם מחמת המציקים, האנסים ונטל המיסים. אין הפרזה בדבריו של רבי שמעון בן יוחי על ""עיירות שנתלשו ממקומן בארץ ישראל"" (""מעולמם של חכמים"", עמוד 134).<br><br><b>שכר סופרים ומשנים</b></small><br><small>ב<b>ירושלמי פיאה</b> ח,ז אמרו: מהו לפסין ולצדקות שנים עשר חודש? - בשכר סופרים ומשנים (היושב בעיר שנים עשר חודש לפחות נחשב כאחד מבני העיר וגובים ממנו מס לשכר המלמדים מקרא ומשנה לילדי העיר. - ההסבר מתייחס כאן למילה 'צדקות' בלבד).<br><br>בארץ ישראל בולטת המסגרת העירונית, שראתה כחובת הכלל וכעין מס עירוני את התשלום ל""שכר סופרים ומשנים"" (ירושלמי פיאה). רבי שמעון בן יוחי אומר, כנראה בעקבות מרד בר כוכבא: ""אם ראית עיירות שנתלשו ממקומן בארץ ישראל, דע שלא החזיקו בשכר סופרים ומשנים"" (ירושלמי חגיגה) (""יהודי בבל בתקופת התלמוד"", עמוד 107).<br>התשלום בעבור מלמדי התינוקות התחלק בין כל תושבי העיר, ולא רק בין אלה שכבר נהנים משירותיו של המלמד (""חינוך קטנים בתקופת התלמוד - מסורת ומציאות"", ""חינוך והיסטוריה"", עמוד 73).<br><br><b>רבי יודן נשייא שלח... למתקנא לון ספרין ומתניינין</b></small><br><small>ב<b>בבלי שבת</b> קיט,ב אמרו: אמר ליה ריש לקיש לרבי יהודה נשיאה: כך מקובלני מאבותיי, ואמרי לה: מאבותיך: כל עיר שאין בה תינוקות של בית רבם - מחריבים אותה (סופה להיחרב).<br><br>רבי יודן נשייא קיים את המאמר שנאמר לסבו רבי יהודה נשיאה (הנשיא בדור הראשון והשני לאמוראים), ושלח להתקין בכל עיר מלמדי תורה לתינוקות, כדי שיהיו בכל עיר תינוקות לומדי תורה, ועל ידי כך לא ייחרבו.<br><br>ב<b>ירושלמי יבמות</b> יב,ו אמרו: בני סימונייא אתון לגבי רבי, אמרון ליה: בעאי תתן לן חד בר נש דרוש (דרשן) דיין וחזן ספר (סופר) מתניין (מַשְׁנֶה) ועבד לן כל צורכינן (ועושה לנו כל צרכינו). ויהב לון לוי בר סיסי...<br><br>הנשיאים בתקופת האמוראים המשיכו במסורת אבותיהם ועשו כרבי יהודה הנשיא שהתקין סופרים ומשנים ביישובי הארץ.<br><br><b>הא וותרה</b></small><br><small>ב<b>ספרי דברים</b> פסקה א נאמר: ""ודי זהב"" - אמר להם: הא ותרה לכל מה שעשיתם, מעשה עגל קשה עליי מן הכל. היה רבי יהודה אומר: משל למה הדבר דומה? לאחד שעשה לחבירו צרות הרבה, ובאחרונה הוסיף לו צרה אחת. אמר לו: הא ותרה לכל מה שעשיתה לי, זו קשה עליי יותר מן הכל. כך אמר להם המקום לישראל: הא ותרה לכל מה שעשיתם, מעשה עגל קשה עליי יותר מן הכל.<br>וב<b>ירושלמי סוכה</b> ה,ד אמרו: אמר רבי אבא בר כהנא: ""כִּי שְׁתַּיִם רָעוֹת עָשָׂה עַמִּי"" (ירמיהו ב,יג) (ישראל עשו שני מעשים רעים; ויש לתמוה:) - וכי שתים רעות עשה עמי, הא וותרה (הנה ויתור) לאלף?! (במה זכו שתי הרעות הללו שבגללן ויתר ה' על אלף מעשים רעים אחרים שעשו ישראל?) אלא שהיו משתחוים לחמה ומשתחוים להיכל (צריך לומר: 'ומשחיתים ההיכל'. - שתי הרעות הללו הן מעשה אחד שהיה קשה כמו שני מעשים רעים, שהיו משתחווים לשמש וגם משחיתים את ההיכל, ומעשה זה היה קשה על ה' מן כל המעשים הרעים האחרים שעשו).<br><br><b>למד תורה שלא לשמה, שמתוך שלא לשמה את בא לשמה</b></small><br><small>ב<b>בבלי</b> בכמה מקומות אמרו: אמר רב יהודה אמר רב: לעולם יעסוק אדם בתורה ובמצוות אפילו שלא לשמה, שמתוך שלא לשמה בא לשמה.</small>"
Jerusalem Talmud Chagigah 1:7:5,רִבִּי יְהוּדָה כְּשְׁהָיָה רוֹאֶה אֶת הַמֵּת וְאֶת הַכַּלָּה מִתְקַלְּסִין הָיָה נוֹתֵן עֵינָיו בַּתַּלְמִידִים וְאוֹמֵר. הַמַעֲשֶׂה קוֹדֵם לַתַּלְמוּד.,"ומביאים ברייתא: <b>רבי יהודה</b> (בר אלעאי, מגדולי התנאים בדור הרביעי)<b>, כשהיה רואה את המת ואת הכלה מתקלסין</b> (מתהללים, משתבחים) – אומרים לפני המת ולפני הכלה דברי שבח, כשמוליכים את המת לקבורה ואת הכלה לחופה<b>, היה נותן עיניו</b> (שם ליבו) <b>בתלמידים ואומר</b> – כדי לזרז את התלמידים שיפסיקו את לימודם וילוו את המת ואת הכלה<b>: המעשה קודם לתלמוד</b> – מבטלים תלמוד תורה מפני עשיית מצווה בתחום החברתי, כגון ליווי המת והכלה<b>.</b>"
Jerusalem Talmud Chagigah 1:7:6,נִמְנוּ בַּעֲלִײַת בֵּית אָרִיֹס. הַתַּלְמוּד קוֹדֵם לַמַּעֲשֶׂה. רִבִּי אַבָּהוּ הֲוָה בְקַיְסָרִין. שָׁלַח לְרִבִּי חֲנִינָה בְרֵיהּ מַזְכֵּי בְטִיבֵּרִיָּה. שָֽׁלְחוֹן וְאָֽמְרוּן לֵיהּ. גְּמַל הוּא חֶסֶד. שְׁלַח כָּתַב לֵיהּ. הֲמִבְּלִי אֵין קְבָרִים בְּקַיְסָרִין שְׁלַחְתִּיךָ לְטִיבֵּרִיָּא. כְּבָר נִמְנוּ בַּעֲלִײַת בֵּית אָרִיֹס בְּלוֹד הַתַּלְמוּד קוֹדֵם לַמַּעֲשֶׂה. רַבָּנִין דְּקַיְסָרִין אָֽמְרִין. הָדָא דְאַתְּ אֲמַר. בְּשֶׁיֵּשׁ שָׁם מִי שֶׁיַּעֲשֶׂה. אֲבָל אִם אֵין שָׁם מִי שֶׁיַּעֲשֶׂה הַמַּעֲשֶׂה קוֹדֵם לַתַּלְמוּד. דְּלֹמָא. רִבִּי חִייָה רִבִּי יָסָא רִבִּי אִמִּי עַנְיָן מֵיתֵי גַּבֵּי רִבִּי לָֽעְזָר. אֲמַר לוֹן. אָן הֲוִיתוֹן יוֹמָא דֵין. אָֽמְרוֹן לֵיהּ. גְּמַל חֶסֶד. אֲמַר לוֹן. וְלָא הֲוָה תַמָּן חוֹרָנִין. אָֽמְרִין לֵיהּ. מָגִיר הֲוָה.,"כאן התחלת מקבילה בירושלמי פסחים ג,ז.<br>ומביאים ברייתא: <b>נמנו</b> (נספרו קולותיהם בהצבעה לשם החלטה בעניין מסוים) <b>בעליית בית ארים</b> (במקבילה: 'בית ארוס בלוד', כמו להלן) – שם אדם שבעליית ביתו נמנו כך<b>: התלמוד קודם למעשה</b> – אין מבטלים לימוד תורה מפני עשיית מצווה בתחום החברתי<b>.</b><br>ומספרים: <b>רבי אבהו</b> (אמורא ארץ ישראלי בדור השלישי) <b>הוה</b> – היה <b>בקיסרין. שלח לרבי חנינה בריה מזכי</b> – שלח את רבי חנינה בנו לזכות (לרכוש ידע בתורה, ללמוד) <b>בטיבריה. שלחון</b> (במקבילה: 'אתון') <b>ואמרון ליה:</b> – שלחו / באו ואמרו לו (לרבי אבהו): <b>גמל הוא חסד</b> – גומל הוא (רבי חנינה בנך) חסד (למתים ללוותם ולקוברם, שהוא מבטל תלמודו מפני לוויית המת וקבורתו)<b>. שלח כתב</b> (במקבילה: 'שלח ואמר') <b>ליה:</b> – שלח (רבי אבהו) וכתב / ואמר לו (לבנו): <b>המבלי אין קברים בקיסרין שלחתיך לטיבריא?!</b> – הרי לא שלחתיך לטבריה אלא ללמוד תורה, ואילו הייתי חפץ שתעסוק בגמילות חסד למתים, יכולתי להשאירך בקיסריה! (המשפט ששלח רבי אבהו הוא על פי שמות יד,יא: ""וַיֹּאמְרוּ אֶל מֹשֶׁה: הַמִבְּלִי אֵין קְבָרִים בְּמִצְרַיִם לְקַחְתָּנוּ לָמוּת בַּמִּדְבָּר?!"" - כלום משום שאין כלל קברים במצרים הבאת אותנו הנה כדי שנמות כאן במדבר בידי פרעה וניקבר כאן?! ""המבלי אין"" - שלילה כפולה להדגשה. - רבי אבהו שכתב שלוש מילים מכתוב (""הַמִבְּלִי אֵין קְבָרִים"") לא שינה את סדר המילים בכתוב, כמסופר עליו בירושלמי מגילה ג,א) <b>כבר נמנו בעליית בית ארים</b> (במקבילה: 'ארוס') <b>בלוד: התלמוד קודם למעשה.</b><br><br>ומצמצמים את תחולת הקביעה למקרה מסוים: <b>רבנ</b>י<b>ן דקיסרין אמרין:</b> – חכמי קיסריה אומרים: <b>הדא דאת אמר</b> – זאת שאתה אומר (דבר זה שאתה אומר, שהתלמוד קודם למעשה) <b>- בשיש שם מי שיעשה</b> – במקרה שיש שם אחרים שיעשו את המעשה מבלי שיצטרכו לבטל תלמודם<b>, אבל אם אין שם מי שיעשה</b> – במקרה שאין שם אחרים שיעשו את המעשה מבלי שיצטרכו לבטל תלמודם, <b>- המעשה קודם לתלמוד.</b><br>ומציעים מעשה (המתקשר מצד תוכנו עם האמור לפניו): <b>דלמא:</b> – מעשה: <b>רבי חייה</b> (בר אבא) <b>רבי יסא רבי אמי</b> (אמוראים ארץ ישראלים בדור השלישי) <b>ענין</b> (במקבילה: 'ענ<b>ו</b>ן') <b>מיתי לגבי</b> – איחרו לבוא אצל <b>רבי לעזר</b> (אמורא בדור השני)<b>. אמר לון:</b> – אמר להם (רבי לעזר): <b>אן הויתון יומא דין?</b> – איפה הייתם היום הזה (היום)? <b>אמרון ליה:</b> – אמרו לו: <b>גמל</b> (צריך לומר: 'גמל<b>נן</b>') <b>חסד</b> – גמלנו חסד (למת ללוותו ולקוברו)<b>. אמר לון:</b> – אמר להם: <b>ולא הוה תמן חורנין?</b> – ולא היה שם אחרים (שיגמלו חסד למת)? (שבמקרה שיש שם אחרים שיעשו את המעשה, התלמוד קודם למעשה, ולא היה לכם לאחר לבוא אצלי ולבטל תלמודכם) <b>אמרון ליה:</b> – אמרו לו: <b>מגיר הוה</b> – שכן היה (המת היה שכננו, והיינו חייבים ללוותו ולקוברו, מפני שאדם חייב לגמול חסד לשכניו ולקרוביו יותר מלשאר בני אדם)<b>.</b><br><br><small>עד כאן המקבילה בירושלמי פסחים.<br><br>ב<b>ספרי דברים</b> פסקה מא נאמר: ""ולמדתם אותם ושמרתם לעשותם"" - מגיד שמעשה תלוי בתלמוד ואין תלמוד תלוי במעשה. וכן מצינו שענש על התלמוד יותר מן המעשה... ...כל זמן שישראל מרפים ידיהם מן המצוות (נראה שצריך לומר: מן התורה, ועיין פסיקתא דרב כהנא טו,ה ואיכה רבה פתיחתא ב) הוא (עשיו) שולט בהם, ואומר: ""מי האיש החכם ויבן את זאת, ואשר דיבר פי ה' אליו ויגידה: על מה אבדה הארץ, ניצתה כמדבר מבלי עובר? ויאמר ה': על עוזבם את תורתי אשר נתתי לפניהם ולא שמעו בקולי ולא הלכו בה"" (ירמיהו ט,יא-יב), ואומר: ""כה אמר ה': על שלושה פשעי יהודה ועל ארבעה לא אשיבנו, על מאוסם את תורת ה' וחוקיו לא שמרו"" (עמוס ב,ד). וכבר היו רבי טרפון ורבי עקיבה ורבי יוסי הגלילי מסובים בבית עריס בלוד נשאלה שאלה זו לפניהם: מי גדול? תלמוד או מעשה? אמר רבי טרפון: גדול מעשה. רבי עקיבה אומר: גדול תלמוד. ענו כולם ואמרו: גדול תלמוד, שהתלמוד מביא לידי מעשה.<br><br>על פי הספרי יובן הקשר בין המאמרים והסיפורים על החטא החמור של עזיבת התורה ועונשו שהובאו בירושלמי לפני כן ובין המאמרים והסיפורים שהתלמוד קודם למעשה וגדול ממנו שהובאו בירושלמי כאן. לדברי הספרי בתחילת פסקה זו שלא הבאנו ממנו כאן יש מקבילה בדברי פסיקתא דרב כהנא טו,ה ואיכה רבה פתיחתא ב לאחר המובאות שהבאנו מהם לעיל.<br><br>ב<b>מסכת שמחות</b> יא,ז נאמר: אין מבטלים תלמוד תורה מפני המת והכלה. אבא שאול אומר: המעשה קודם לתלמוד. וכן היה רבי יהודה עושה, בשעה שהיה רואה את המת ואת הכלה מתקלסים ובאים, היה נותן עיניו בתלמידים ואומר: המעשה קודם לתלמוד.<br><br>ב<b>בבלי כתובות</b> יז,א אמרו: תנו רבנן: מבטלים תלמוד תורה להוצאת המת ולהכנסת כלה. אמרו עליו, על רבי יהודה ברבי אלעאי, שהיה מבטל תלמוד תורה להוצאת המת ולהכנסת כלה. במה דברים אמורים? - כשאין לו כל צורכו (שאין למת מלווים כדי כבודו), אבל יש לו כל צורכו - אין מבטלים.<br>וב<b>בבלי קידושין</b> מ,ב אמרו: וכבר היה רבי טרפון וזקנים מסובים בעליית בית נתזה בלוד. נשאלה שאלה זו בפניהם: תלמוד גדול או מעשה גדול? נענה רבי טרפון ואמר: מעשה גדול. נענה רבי עקיבא ואמר: תלמוד גדול. נענו כולם ואמרו: תלמוד גדול, שהתלמוד מביא לידי מעשה.<br><br>ההבחנה בין 'כשאין לו כל צורכו' לבין 'יש לו כל צורכו' (בבלי כתובות) ובלשון רבנין דקיסרין (ירושלמי) בין 'בשיש שם מי שיעשה' לבין 'אין שם מי שיעשה' - אין לראותה אלא כפשרה בין שיטת רבי יהודה ובין המנוגדת לה, וברור שבמעשים של רבי יהודה מדובר בשהיה מי שיעשה (""חז""ל - פרקי אמונות ודעות"", עמוד 545).<br><br>ב<b>שיר השירים רבה</b> ב [יד] ה נאמר: וכבר נמנו פעם אחת בעליית בית ערים בלוד ואמרו: מי גדול? התלמוד או המעשה? רבי טרפון אומר: גדול הוא המעשה. רבי עקיבא אומר: גדול הוא התלמוד. נמנו וגמרו: גדול הוא התלמוד, שמביא לידי מעשה.<br><br><b>תלמוד או מעשה</b></small><small>מעשה מהו?<br>אחת המחלוקות החשובות ביותר, שהעסיקו את החכמים במשך דורות אחדים, היתה השאלה מה עדיף - תלמוד או מעשה. פירושו של המושג ""מעשה"" בהקשר זה הוא קיום מצוות בתחום החברתי, כגון צדקה, גמילות חסדים, סיוע לחתנים וכלות, ביקור חולים, קבורת המת וניחום אבלים. מובן, כי איש לא שלל את חשיבותם של התלמוד ושל המעשה כאחד. הבעיה שעמדה לפני חכמים היתה: מה קודם? למעשה היתה זו שאלה של עדיפויות. כך, לדוגמה, האם חבורת תלמידים, העוסקים בלימוד תורה עם רבם, צריכים להפסיק את תלמודם כל אימת שיש צורך בסיוע ובעזרה לנזקקים. ההתלבטות בשאלה זו באה לידי ביטוי במקור הבא:<br>""וכבר היו רבי טרפון ורבי עקיבה ורבי יוסי הגלילי מסובים בבית עריס בלוד; נשאלה שאלה זו לפניהם: מי גדול? תלמוד או מעשה? אמר רבי טרפון: גדול מעשה. רבי עקיבה אומר: גדול תלמוד. ענו כולם ואמרו: גדול תלמוד - שהתלמוד מביא לידי מעשה"" (ספרי דברים, מא).<br>בתלמוד הירושלמי מצויה מסורת, המובאת בקשר למקור זה והמראה בעליל כי משמעותו של המושג ""מעשה"" היא בתחום הפעילות החברתית:<br>""רבי אבהו שלח לרבי חנינה בנו: יזכה [בתורה] בטיבריה. באו ואמרו לו: גומל הוא חסד [של אמת]. שלח ואמר לו: המבלי אין קברים בקיסרין שלחתיך לטבריא?! שכבר נמנו וגמרו בעליית בית ארוס בלוד שהתלמוד קודם למעשה"" (ירושלמי פסחים ג,ז וחגיגה א,ז).<br>רבי אבהו, ראש בית המדרש בקיסריה בסוף המאה השלישית, שלח את בנו ללמוד תורה בטיבריה, בבית המדרש המרכזי. משהגיע לאוזנו שהוא עוסק בקבורת מתים, הודיעו: אילו הייתי חפץ שתעסוק בקבורה, יכולתי להשאירך בקיסריה. מעשה זה משקף בבירור כיצד נתפס המושג ""מעשה"" אצל חכמים.<br><br>גישות שונות בקרב חכמים<br>בין החכמים ניתן להבחין בין ההולכים בשיטת רבי עקיבה ומעדיפים את התלמוד ובין ההולכים בשיטת רבי טרפון ומעדיפים את המעשה. אחד החכמים שהעניקו עדיפות למעשה הוא רבי יהודה בן אלעיי, מחשובי החכמים בדור אושה שלאחר מרד בן כוסבה: ""רבי יהודה כשהיה רואה את המת ואת הכלה מתקלסין, היה נותן עיניו בתלמידים ואומר: המעשה קודם לתלמוד"" (ירושלמי חגיגה א,ז). או: ""שוב מעשה ברבי יהודה בר אלעאי שהיה יושב ושונה לתלמידיו ועברה כלה לפניו. אמר להם: מהו זה? אמרו לו: כלה שעברה. אמר להם: בניי, עמדו והתעסקו בכלה"" (אבות דרבי נתן, נוסח א, ד).<br>בן דורו של רבי יהודה, רבי שמעון בר יוחיי, תלמידו המובהק של רבי עקיבה, מעניק במופגן קדימות לתלמוד על המעשה. כך, לדוגמה: ""מעשה ברבי שמעון בר יוחאי שהיה מבקר את החולים ומצא אדם אחד שתפוח ומוטל בחולי מעיים ואומר גידופין לפני הקב""ה. אמר לו: ריקה, היה לך שתבקש רחמים על עצמך ואתה אומר גידופין. אמר לו: הקב""ה יסלקנו ממני ויניחנו עליך. אמר: יפה עשה לי הקב""ה שהנחתי דברי תורה והייתי מתעסק בדברים בטלים"" (אבות דרבי נתן, נוסח א, מא).<br>אמנם המצב המתואר במקור זה לכתחילה הוא שרבי שמעון בר יוחיי גופו עסק בביקור חולים. אף אין ספק, שתגובתו באה גם מחמת חציפותו של החולה. אך אין בכל אלה כדי לסלק את המשמעות החריפה העולה מדבריו, שביקור חולים הוא בבחינת ""דברים בטלים"" (""החברה היהודית"", ""ההיסטוריה של ארץ ישראל"" ה, עמודים 116-117).</small>"
Jerusalem Talmud Chagigah 1:8:1,<strong><big>משנה:</big></strong> הֶיתֵּר נְדָרִים פּוֹרְחִים בָּאֲוִיר וְאֵין לָהֶן עַל מַה שֶּׁייִסְמֹכוּ. הִילְכוֹת שַׁבָּת חֲגִיגוֹת וּמְעִילוֹת כַּהֲרָרִים תְּלוּיִּם בִּסָעֲרָה. מִקְרָא מְמוּעָט וַהֲלָכוֹת מְרוּבּוֹת. הַדִּינִים וְהָעֲבוֹדוֹת הַטַּהֲרוֹת וְהַטּוּמְאוֹת וְהָעֲרָיוֹת יֵשׁ לָהֶן עַל מַה שֶּׁייִסְמֹכוּ. וְהֵן הֵן גּוּפֵי תּוֹרָה,"<big><strong>משנה</strong></big><br>המשנה מחלקת הלכות שונות לשלוש קבוצות לפי ביסוסן בכתובים: הלכות שאין להן ביסוס כלל בפסוקי התורה, והן נובעות מקבלה שבעל-פה; הלכות שיש להן ביסוס מועט בפסוקים ורובן נובעות מתורה שבעל-פה; הלכות הנסמכות על פסוקים רבים ומפורטים.<br><b>היתר נדרים</b> – דיני התרת נדרים השנויים במסכת נדרים, <b>פורחים באויר</b> – עומדים באוויר ואינם תלויים בכלום<b>, ואין להן על מה שייסמכו</b> (ייתמכו) – אין להיתר נדרים כל יסוד במקרא, ואין להם אפילו מקרא מועט, אלא הם מסורה שבעל פה (הכוונה לסמכות החכם להתיר נדר. תפקיד החכם בהתרת נדר הוא במציאת פגם בנדר המערער על תקפותו. בדרך כלל מדובר בפגם בכוונה או בגמירות הדעת של הנודר. - היה ראוי לומר 'פורח' ביחיד כי הוא מוסב על 'היתר', ואמר 'פורחים' ברבים בשל גרירה למילה הסמוכה לה 'נדרים', ובשל כך גם המשך המשפט אמור בלשון רבים)<b>.</b><br><b>הילכות שבת</b> – הלכות שבת ועירובין, ו<b>חגיגות</b> – הלכות חגיגה השנויות במסכתנו, <b>ומעילות</b> – הלכות מעילה השנויות במסכת מעילה בסדר קודשים, <b>כהררים תלוי</b>י<b>ם בסערה</b> (בשׂערה - חוט שׂיער) – כמו הרים גדולים התלויים בחוט שׂיער (משל לדבר הבנוי על יסוד רופף)<b>, מקרא ממועט</b> (מועט) – יש להלכות אלו יסוד במקרא, אך הוא מועט, <b>והלכות מרובות</b> – הלכות הם הדינים שאינם מפורשים בתורה אלא נשנו במשנה, בין שהם בקבלה, בין שדרשום מן המקרא ובין שהם מדברי סופרים (ה'שערה' הם הפסוקים המועטים שבתורה העוסקים במצוות שבת וחגיגות ומעילות, וה'הררים' הם ההלכות המרובות המוסקות מפסוקים אלה)<b>.</b><br><b>הדינים</b> – דיני ממונות השנויים במסכת נזיקין, <b>והעבודות</b> – הלכות עבודות המקדש השנויות בסדר קודשים ובמסכת פסחים ובמסכת יומא, ו<b>הטְּהָרוֹת והטְּמָאוֹת</b> – הלכות טהרות והלכות טומאות השנויות בסדר טהרות ובחלקה השני של מסכת חגיגה, <b>והעריות</b> – הלכות עריות השנויות בכמה מקומות בסדר נשים ובמסכת סנהדרין ובמסכת כריתות, <b>יש להן על מה שייסמכו</b> – יש להלכות אלו יסוד חזק במקרא, שהמקרא מרובה, ודיניהן נלמדים ממקראות שבתורה<b>, והן</b> (בשני כתבי יד ובקטע גניזה של המשנה: 'הן', ובכתב יד שלישי של המשנה: 'והן') <b>הן גופי תורה</b> – הלכות אלו הן עיקרי התורה<b>.</b><br><br><small>משנה זו צורפה למסכת חגיגה כי בין ההלכות השונות שנמנות בה נזכרות גם הלכות חגיגות והלכות טהרות. מסכת חגיגה מורכבת משני חלקים. חלקה הראשון של המסכת (מתחילתה עד פרק ב הלכה ד) הן הלכות חגיגות, וחלקה השני של המסכת (מפרק ב הלכה ה עד סופה) הן הלכות טהרות. משנה זו משמשת חוליה המקשרת בין שני חלקי המסכת. מקומה הראוי של משנה זו הוא להלן לאחר סופן של הלכות חגיגות ולפני תחילתן של הלכות טהרות, והיא נקבעה כאן משום שדברי אגדה נקבעו במשנה בסופי פרקים. מקבילה למשנה זו יש בתוספתא חגיגה כאן ובתוספתא עירובין. כיוון שבין ההלכות השונות שנמנות במשנה זו נזכרות גם הלכות שבת, היא הובאה בתוספתא עירובין בסופה לאחר סופן של הלכות שבת שבמסכתות שבת ועירובין, שאפשר שבמקורן היו מסכת אחת.</small>"
Jerusalem Talmud Chagigah 1:8:2,<strong><big>הלכה:</big></strong> תַּנֵּי. רִבִּי לִיעֶזֵר אוֹמֵר. יֵשׁ לָהֶן עַל מַה שֶׁיִיסְמְכוּ. נִשְׁבַּ֥עְתִּי וָֽאֲקַיֵּ֑מָה. פְּעָמִים שֶׁאֵינוֹ מְקַייֵם. רִבִּי יְהוֹשֻׁעַ אוֹמֵר. יֵשׁ לָהֶן עַל מַה שֶׁיִיסְמְכוּ. אֲשֶׁר־נִשְׁבַּ֥עְתִּי בְאַפִּ֑י. בְּאַפִּי נִשְׁבַּעְתִּ. חוֹזֵר אֲנִי בִי.,"<big><strong>תלמוד</strong></big><br>במשנה שנינו: ""היתר נדרים פורחים באויר, ואין להן על מה שייסמכו"".<br>מציעים ברייתא: <b>תני:</b> – שונה (התנא): <b>רבי ליעזר</b> (בן הורקנוס, תנא בדור השני. - במקבילה: 'חנניה בן אחי רבי יהושע') <b>אומר: יש להן על מה שייסמכו</b> – יש להיתר נדרים יסוד במקרא<b>,</b> שנאמר: <b>""נִשְׁבַּעְתִּי וָאֲקַיֵּמָה</b> לִשְׁמֹר מִשְׁפְּטֵי צִדְקֶךָ<b>""</b> (תהילים קיט,קו) – קיבלתי על עצמי בשבועה לשמור את חוקיך הצדיקים, ואני מקיים את שבועתי; ומשמע מהכתוב: <b>- פעמים שאינו מקיים</b> – יש שבועה שאפשר שלא לקיים אותה, והיא שבועה שהותרה על ידי חכם<b>.</b><br><b>רבי יהושע</b> (בן חנניה, מגדולי התנאים בדור השני) <b>אומר: יש להן על מה שייסמכו</b> – יש להיתר נדרים יסוד במקרא<b>,</b> שנאמר (על דור המדבר שהכעיסו את ה'): <b>""אֲשֶׁר נִשְׁבַּעְתִּי בְאַפִּי</b> אִם יְבֹאוּן אֶל מְנוּחָתִי<b>""</b> (תהילים צה,יא) – לכן נשבעתי בכעסי שלא יבואו לארצי שנתתי להם שבה ינוחו מתעיותיהם במדבר; ומשמע מהכתוב: <b>- באפי נשבעתי, חוזר אני בי</b> – ה' חזר בו משבועתו על דור המדבר משום שנשבע בשעה שכעס עליהם. ומכאן להיתר נדרים, שכשהנודר מתחרט על מה שנדר, כגון שנדר בשעת כעס, הוא הולך לחכם והחכם מתיר לו את נדרו<b>.</b><br><br><small>רבי אליעזר ורבי יהושע חולקים על קביעת המשנה שאין להתרת נדרים בסיס בתורה שבכתב, והם מוצאים אסמכתא בכתובים לסמכות זו.<br><br>בירושלמי סנהדרין י,ג למדו רבי יהושע מהכתוב ""נשבעתי ואקיימה"" וחנניה בן אחי רבי יהושע מהכתוב ""אשר נשבעתי באפי"" שדור המדבר יש להם חלק לעולם הבא, כדעת רבי אליעזר במשנה שם, ושלא כדעת רבי עקיבא במשנה שם שדור המדבר אין להם חלק לעולם הבא. על סמך השוואת מחלוקות התנאים בעניין היתר נדרים ובעניין דור המדבר, אפשר שרבי עקיבא הוא בעל הדעה במשנה כאן שהיתר נדרים אין להם על מה שייסמכו, ונחלקו עליו רבי אליעזר ורבי יהושע וחנניה בן אחי רבי יהושע.</small>"
Jerusalem Talmud Chagigah 1:8:3,תַּמָּן תַּנִּינָן. אַרְבָּעָה נְדָרִים הִתִּירוּ חֲכָמִים. וְכָל־הַנְּדָרִים לֹא חֲכָמִים הֵם שֶׁהֶן מַתִּירִין. כָּתוּב וַיְדַבֵּ֤ר מֹשֶׁה֙ אֶל־רָאשֵׁ֣י הַמַּטּ֔וֹת לִבְנֵ֥י יִשְׂרָאֵ֖ל. תָּלָה הַפָּרָשָׁה בְּרָאשֵׁי הַמַּטּוֹת שֶׁיְּהוּ מַתִּירִין לָהֶן אֶת נִדְרֵיהֶן. רַר יְהוּדָה בֵשֵׁם שְׁמוּאֵל. כָּתוּב לֹ֥א יַחֵ֖ל דְּבָר֑וֹ. הוּא אֵינוֹ מוֹחֵל דְּבָרוֹ. אַחֵר הוּא שֶׁעוֹשֶׂה דְבָרוֹ חוּלִין. וְאֵי זֶה זֶה. זֶה חָכָם שֶׁהוּא מַתִּיר לוֹ אֶת נִדְרוֹ.,"ומציעים משנה ממקום אחר: <b>תמן תנינן:</b> – שם שנינו (משנה נדרים ג,א): <b>ארבעה נדרים התירו חכמים</b>: נדרי זירוזים (שנתכוון בנדרו לזרז את חברו שיחזור בו מדעתו ויעשה כרצונו) ונדרי הבאי (שנדר בדברי גוזמה) ונדרי שגגות (שהנדר היה בשגגה ובטעות) ונדרי אונסים (שנדר ואירע אונס המעכבו מלקיים את הנדר, או שנדר מתוך אונס וכפייה)<b>.</b><br>כאן התחלת מקבילה בירושלמי נדרים ג,א.<br>ותמהים: <b>וכל הנדרים לא חכמים הם שהן מתירין?!</b> (בתמיהה) – הרי כל הנדרים אפשר להתיר בדרכים שונות, ומפני מה מנו במשנה את ארבעה סוגי נדרים אלה? (בירושלמי כאן לא הובאה תשובה לתמיהה, אבל במקבילה הובאה מחלוקת אמוראים, ולפי דעה אחת ארבעה סוגי נדרים אלה מותרים מאליהם ואינם צריכים היתר חכם לפי שאינם נדרים, ולפי דעה אחרת נדרים אלה מותרים בהיתר חכם, והם עיקר נדרים שיש להם התרה, ומהם למדו לשאר נדרים)<br><br>ומביאים מדרש: <b>כתוב</b> – בפרשת נדר ושבועה<b>: ""וַיְדַבֵּר מֹשֶׁה אֶל רָאשֵׁי הַמַּטּוֹת לִבְנֵי יִשְׂרָאֵל""</b> (במדבר ל,ב) – משה מסר את פרטי הדינים של נדר ושבועה לראשי השבטים של עם ישראל, <b>- תלה</b> (ייחס, קשר) <b>הפרשה בראשי המטות שיהו מתירין להן את נדריהן</b> – הפרשה הזו נאמרה לראשי השבטים, וזה המקרה היחידי שנמסרו מצוות לראשי השבטים ולא לכלל העם, כי על ראשי השבטים הוטל התפקיד לקבוע בכל מקרה האם חייב הנודר לקיים את נדרו או שלא. ומכאן למדים שנדרים יש להם היתר על ידי ראשי השבטים דווקא, שיש סמכות ליחיד מומחה להתיר נדרים בתנאים מסוימים (מומחה הוא מי שמינו אותו ונתנו לו רשות לכמה דברים, כגון להתיר נדרים)<b>.</b><br><b>רב יהודה</b> (מגדולי אמוראי בבל בדור השני) אמר <b>בשם שמואל</b> (מגדולי אמוראי בבל בדור הראשון)<b>: כתוב: ""לֹא יַחֵל דְּבָרוֹ</b>, כְּכָל הַיֹּצֵא מִפִּיו יַעֲשֶׂה<b>""</b> (במדבר ל,ג) – הנודר או הנשבע לא יחלל את דבריו שאמר, אלא הוא חייב לקיים אותם; ויש לדייק מהכתוב: <b>- הוא</b> – הנודר עצמו, <b>אינו מוחל</b> (צריך לומר: 'מֵ<b>י</b>חל' - מהשורש מח""ל במשמעות מתיר) <b>דברו</b> – אינו עושה דברו חולין<b>,</b> אבל <b>אחר הוא שעושה</b> (במקבילה: 'הא אחר עושה') <b>דברו חולין, ואי זה זה</b> – שעושה דברו חולין<b>? זה חכם</b> – יחיד מומחה, <b>שהוא מתיר לו את נדרו</b> – מכאן למדים שנדרים יש להם היתר על ידי חכם<b>.</b><br><br><small>גם המדרש שהובא וגם שמואל חולקים על קביעת המשנה שאין להתרת נדרים בסיס בתורה שבכתב.<br>התנאים לעיל הביאו פסוקים מהכתובים, ואילו המדרש ושמואל הביאו פסוקים מהתורה בפרשת נדרים.<br><br>עד כאן המקבילה בירושלמי נדרים.<br>במקבילה הובאו הדברים בשינוי סדר.<br>חלקה הראשון של המקבילה (התמיהה על המשנה בנדרים) מקורו בנדרים והועתק לכאן, ואילו חלקה השני של המקבילה (הבאת סמך בתורה להיתר נדרים) מקורו כאן והועתק לנדרים.<br><br>ב<b>ספרי במדבר</b> פסקה קנג נאמר: מה תלמוד לומר ""אל ראשי המטות""? מגיד שאין היתר נדרים אלא מפי מומחים.<br><br>ב<b>בבלי חגיגה</b> י,א אמרו: תניא: רבי אליעזר אומר: יש להם על מה שייסמכו, שנאמר: ""כי יפליא נדר"" (ויקרא כז,ב) ""כי יפליא לנדור נדר"" (במדבר ו,ב) שתי פעמים, אחת הפלאה לאיסור (שמפרש ומגלה דעתו לקבל נדר) ואחת הפלאה להיתר (שמפרש לחכם ומוצא טעם מדוע לא יחול הנדר).<br>רבי יהושע אומר: יש להם על מה שייסמכו, שנאמר: ""אשר נשבעתי באפי"" (תהילים צה,יא) - באפי נשבעתי, וחוזרני בי.<br>רבי יצחק אומר: יש להם על מה שייסמכו, שנאמר: ""כל נדיב ליבו יביאה"" (שמות לה,ה) (אדם חייב לקיים נדרו כל עוד ליבו (רצונו שהיה לו בשעה שנדר) עליו, אבל אם הוא מתחרט יש לו היתר).<br>חנניה בן אחי רבי יהושע אומר: יש להם על מה שייסמכו, שנאמר: ""נשבעתי ואקיימה לשמור משפטי צדקך"" (תהילים קיט,קו).<br>אמר רב יהודה אמר שמואל: אי הוואי התם (במושב חכמים אלה), הווה אמינא להו: דידי עדיפא מדידכו, שנאמר: ""לא יחל דברו"" (במדבר ל,ג) - הוא אינו מֵחל, אבל אחרים מחלים לו.<br><br>בבבלי אין המדרש שהובא בירושלמי שלמדו שנדרים יש להם היתר ממה שנאמרה הפרשה לראשי המטות.</small>"
Jerusalem Talmud Chagigah 1:8:4,"רִבִּי זְעוּרָה רַב יְהוּדָה יִרְמְיָה בַּר אַבָּא בְשֵׁם שְׁמוּאֵל. <i data-overlay=""Vilna Pages"" data-value=""7a""></i>שְׁלֹשָׁה שֶׁהֵן יוֹדְעִין לִפְתֹּחַ מַתִּירִין כְּזָקֵן. סָֽבֵרִין מֵימַר. בְּמָקוֹם שֵׁאֵין זָקֵן. רַבָּנִן דְּקַיְסָרִין אָֽמְרִין. אֲפִילוּ בְּמָקוֹם שֵׁיֵּשׁ זָקֵן. אָֽמְרוּן קוֹמֵי רִבִּי יָסָא. רַב חוּנָה רָאשֵׁי מַטּוֹת. אָמַר לֵיהּ. אִין לֵית רַב חוּנָה רָאשֵׁי מַטּוֹת מָאן אִינּוּן רָאשֵׁי מַטּוֹת. רַב חוּנָה רֹאשׁ לְרָאשֵׁי מַטּוֹת.","כאן התחלת מקבילה בירושלמי נדרים י,ח.<br><b>רבי זעורה</b> (רבי זירא, מגדולי אמוראי ארץ ישראל בדור השלישי) אמר בשם <b>רב יהודה</b> שאמר בשם <b>ירמיה בר אבא</b> (אמורא בבלי בדור השני) שאמר <b>בשם שמואל: שלשה</b> – הדיוטות (שאינם מומחים), <b>שהן יודעין לפת</b>ו<b>ח</b> – פתחים לנדרים, שלמדו קצת הלכות נדרים, <b>מתירין</b> – רשאים להתיר נדרים, <b>כזקן</b> – כמו יחיד מומחה<b>.</b><br>ומציעים קביעה (שמובאת אחריה דעה חולקת): <b>סברין מימר:</b> – סוברים לומר: <b>במקום שאין זקן</b> – שלושה הדיוטות מתירים נדרים רק במקום שאין יחיד מומחה<b>.</b><br><b>רבנ</b>י<b>ן דקיסרין אמרין:</b> – חכמי קיסריה אומרים: <b>אפילו במקום שיש זקן</b> – שלושה הדיוטות מתירים נדרים גם במקום שיש יחיד מומחה<b>.</b><br><br><b>אמרון קומי</b> – אמרו לפני <b>רבי יסא</b> (רבי אסי, אמורא ארץ ישראלי בדור השלישי)<b>: [רב חונה</b> (רב הונא, גדול אמוראי בבל בדור השני) <b>שרי נדרין</b> – רב הונא (היה) מתיר נדרים (ביחיד, אף על פי שלא היה מומחה (מומחה הוא מי שמינו אותו ונתנו לו רשות לכמה דברים, כגון להתיר נדרים), מפני שאין מינוי וסמיכה בחוץ לארץ (אף שהיתה סמיכה בבבל, היא היתה מוגבלת. הסמיכה הבבלית היתה קלושה מן הסמיכה הארץ ישראלית))<b>. רבי זעורא בעא קומי</b> – שאל לפני <b>רבי יסא:</b> (בירושלמי שלפנינו כאן ובמקבילה נשמט מ'רב חונה' עד 'רב חונה', והושלם על פי הבאת הירושלמי בר""ן)<b>] רב חונה ראשי מטות?!</b> (בתמיהה) – וכי רב חונה הוא מומחה?! וכיצד הוא מתיר נדרים ביחיד? <b>אמר ליה:</b> – אמר לו (רבי יסא): <b>אִין לית</b> – אם אין <b>רב חונה ראשי מטות</b> (במקבילה נשמט גם מ'אמר ליה' עד כאן) – אם אינו נחשב מומחה<b>, מאן אינון</b> – מי הם <b>ראשי מטות? רב חונה ראש לראשי המטות!</b> – משום שרב חונה היה החכם המובהק שבדורו, ולכן הוא מתיר ביחיד, אף על פי שלא היה מומחה<b>.</b><br><br><small>ב<b>בבלי נדרים</b> כא,ב אמרו: ההוא דאתא לקמיה דרב הונא (כדי שיתיר לו את נדרו), אמר לו (רב הונא): ליבך עלך? (האם אתה עומד עדיין באותו רצון שהיה לך כשנדרת?) אמר ליה: לא, ושרייה (התירו רב הונא).</small>"
Jerusalem Talmud Chagigah 1:8:5,"מָהוּ לִמְנוֹת זְקִינִים לִדְבָרִים יְחִידִים. נִישְׁמְעִינָהּ מִן הָדָא. רַב מְנִיתֵיהּ רִבִּי לְהַתִּיר נְדָרִים וְלִרְאוֹת כְּתָמִים. מִן דִּדְמָךְ בְּעָא גַּבֵּי בְּרֵיהּ מוּמֵי בְּכוֹרוֹת. אָמַר לוֹ. אֵינִי מוֹסִיף לָךְ עַל מַה שֶׁנָּתַן לָךְ אַבָּא. אָמַר רִבִּי יוֹסֵי בֵּירִבִּי בּוּן. כּוּלָּא יְהַב לֵיהּ. לְדִין יְחִידִי וּלְהַתִּיר נְדָרִים וְלִרְאוֹת כְּתָמִים וְלִרְאוֹת מוּמִין שֶׁבְּגָלוּי. מִן דִּדְמָךְ בְּעָא גַּבֵּי בְּרֵיהּ מוּמִין שֶׁבַּסֵּתֶר. אָמַר לֵיהּ. אֵינִי מוֹסִיף לָךְ עַל מַה שֶׁנָּתַן לָךְ אַבָּא. אַף עַל גַּו דַּתְּ אֲמַר. מְמַנִּין זְקִינִים לִדְבָרִים יְחִידִים. וְהוּא שֶׁיְּהֵא רָאוּי לְכָל־ הַדְּבָרִים. כְּהָדָא רִבִּי יְהוֹשֻׁעַ בֶּן לֵוִי מַנִּי לְכָל־תַּלְמִידוֹי. וַהֲוָה מִצְטָעֵר עַל חַד דַּהֲוָה (נְכִי) [בְּכִי] בְּעֵיינוֹי וְלָא הֲוָה יְכִיל מַמְנִייָתֵיהּ. וִימַנֵּייהּ לִדְבָרִים יְחִידִים. הָדָא אָֽמְרָה. הָרָאוּי [לְכָל־הַדְּבָרִים רָאוּי] לְדָבָר אֶחָד. [ושֶׁאֵינוֹ] <i data-overlay=""Venice Columns"" data-value=""76d""></i>רָאוּי לְכָל־הַדְּבָרִים אֲפִילוּ לְדָבָר אֶחָד אֵינוֹ רָאוּי.","ומציעים שאלה: <b>מהו למנות זקינים לדברים יחידים?</b> – האם מותר למנות חכמים ולתת להם רשות לדון ולהורות רק בדברים מסוימים ולא בכל הדברים שנותנים רשות לדון ולהורות בהם כשממנים חכמים?<br>ופושטים את השאלה (בהצעת מעשה): <b>נישמעינה מן הדא:</b> – נשמע (נלמד) אותה מזאת (מהמעשה להלן): <b>רב</b> (אמורא בבלי בדור הראשון, מגדולי האמוראים) <b>מניתיה רבי</b> (רבי יהודה הנשיא, תנא בדור החמישי) – רב מינה אותו רבי (רבי מינה את רב), <b>להתיר נדרים ולראות כתמים</b> – של דם, כדי לקבוע האם לטמא אישה<b>. מן דדמך</b> – משמת (רבי), <b>בעא גבי בריה</b> – ביקש (רב) אצל בנו (של רבי, שנעשה נשיא במקומו (סביר שהכוונה לרבן גמליאל, בנו של רבי יהודה הנשיא, נשיא בדור המעבר שבין התנאים לאמוראים), רשות גם לראות) <b>מומי בכורות</b> – של בהמה טהורה, כדי לקבוע האם לשחוט את הבכור עליהם ולאוכלו<b>. אמר לו</b> (במקבילה: 'אמר ליה') – בנו של רבי לרב<b>: איני מוסיף לך על מה שנתן לך אבא</b> – הרי שיש ללמוד ממעשה זה שממנים זקנים לדברים יחידים, שכן רבי מינה את רב רק לשני דברים<b>.</b><br>ומביאים דעה המציעה את המעשה בלשון אחר: <b>אמר רבי יוסי בירבי בון</b> (מגדולי אמוראי ארץ ישראל בדור החמישי)<b>: כולא יהב ליה</b> – הכול נתן לו (רבי לרב, שמינה אותו לכל הדברים, שלא כמו שהוצע המעשה לעיל)<b>, לדין</b> (במקבילה: 'לד<b>ו</b>ן') – דיני ממונות, <b>יחידי</b> – לפסוק על דעת עצמו (במקום בשלושה דיינים), <b>ולהתיר נדרים ולראות כתמים ולראות מומין</b> – מומי בכורות, <b>שבגלוי</b> – שמום שבגלוי ואינו חוזר ומתרפא שוחטים עליו את הבכור<b>. מן דדמך</b> – משמת (רבי), <b>בעא גבי בריה</b> – ביקש (רב) אצל בנו (של רבי רשות גם לראות) <b>מומין שבסתר. אמר ליה:</b> – אמר לו (בנו של רבי לרב): <b>איני מוסיף לך על מה שנתן לך אבא</b> – הרי שאין ללמוד ממעשה זה שממנים זקנים לדברים יחידים<b>.</b><br><br><small>ההבדל בין שני הנוסחים ביחס לסמכויות שהעניק רבי לרב משקף תפיסה שונה ביחס להערכת רבי את מומחיותו וכישוריו של רב, אבל מעצם המינוי משתמע שרבי עמד על יכולתו של רב משום שהיה תלמידו (""רבי יהודה הנשיא"", עמודים 169-170).<br>מבקשת רב מבנו של רבי לאחר מותו עולה, שרב הבין שרבי לא יוסיף על מינויו הראשון, אך קיווה שבנו יעשה זאת (שם, עמוד 237 ועמוד 316).<br><br>נראה שבארץ ישראל הבינו שרשות זו של התרת מומים שבסתר שייכת רק לחכמי ארץ ישראל, ואין למסור רשות זו לחכמי בבל, כי זו זכותה המיוחדת של ארץ ישראל. רק בארץ ישראל רשאים להתיר מומים שבסתר, אבל אין מתירים מומים שבסתר בחוץ לארץ כלל (""הלכות ארץ ישראל מן הגניזה"", עמוד יג).</small><br><br>ומצמצמים את תחולת הקביעה: <b>אף על גב דת</b> (=דאת) <b>אמר:</b> – אף על פי שאתה אומר: <b>ממנין זקינים לדברים יחידים</b> – כמו שפשטו לעיל את השאלה<b>, והוא שיהא ראוי לכל הדברים</b> – מותר למנות חכם לדברים יחידים רק אם הוא ראוי למנותו לכל הדברים<b>.</b><br>ומציעים מעשה הממחיש את האמור לפני כן: <b>כהדא:</b> – כמו זאת (המעשה להלן): <b>רבי יהושע בן לוי</b> (אמורא ארץ ישראלי בדור הראשון) <b>מני לכל תלמידוי</b> – מינה (הסמיך) את כל תלמידיו<b>, והוה מצטער על חד דהוה נכי בעיינוי</b> – והיה מצטער על אחד (מתלמידיו) שהיה ניזוק בעיניו (שהיה לו מום בעיניו והיה לקוי ראייה, ואינו ראוי לראות כתמים ומומים), <b>ולא הוה יכיל ממני</b>(<b>י</b>)<b>תיה</b> – ולא היה יכול למנותו (לשום דבר)<b>.</b> ויש להקשות: <b>וימנייה</b> (במקבילה: 'ו[י]מני יתיה') – וימנה אותו <b>לדברים יחידים!</b> – מפני מה לא מינה אותו לדברים שהוא ראוי להם (לדברים מסוימים שאין לקות הראייה מונעת אותו מלדון ולהורות בהם)? ויש לתרץ את הקושיה (על ידי חשיפת היסוד למעשה שעליו הקשו): <b>הדא אמרה:</b> – זאת אומרת: <b>הראוי לכל הדברים</b> – הראוי לכל הדברים שנותנים רשות לדון ולהורות בהם כשממנים חכמים, <b>- ראוי לדבר אחד</b> – ממנים אותו אפילו לדבר אחד (הסופר במסירה שלפנינו הפך את הדברים כאן ובמקבילה, ומגיה תיקן רק כאן)<b>, ושאינו ראוי לכל הדברים</b> (הסופר במסירה שלפנינו השמיט מילים אלו כאן ומגיה השלים כמו במקבילה) <b>- אפילו לדבר אחד אינו ראוי</b> – ולכן לא היה רבי יהושע בן לוי יכול למנות לשום דבר את אחד מתלמידיו שהיה לקוי ראייה<b>.</b><br><br><small>ב<b>בבלי סנהדרין</b> ה,א אמרו: כי הווה נחית רב לבבל, אמר ליה רבי חייא לרבי: בן אחותי יורד לבבל, יורה? (האם אתה נותן לו רשות להורות בדיני איסור והיתר?) - יורה. - ידין? (האם אתה נותן לו רשות לדון דיני ממונות יחידי?) - ידין. - יתיר בכורות? - אל יתיר.<br><br>המסורת שבירושלמי אינה מניחה שהסמכתו של רב על ידי רבי קשורה היתה בירידתו לבבל.<br>המסופר בבבלי על הדברים שנתן רבי רשות לרב אינו כאחד משני לשונות המעשה שהוצע בירושלמי. לפי הבבלי נתן רבי רשות לרב להורות בדיני איסור והיתר, ואילו לפי הירושלמי נתן לו רשות להתיר נדרים ולראות כתמים או גם לראות מומי בכורות שבגלוי.<br><br>רבי יהושע בן לוי הוא היחידי בכל תקופת התלמוד שנאמר עליו שמינה את כל תלמידיו. לרבי יהושע בן לוי היה מעמד מיוחד בעיני הנשיא והחכמים, והנשיא אף לא נזכר כשותף למינויים שמינה רבי יהושע בן לוי, אך יש להניח שהסכים לכך, מפאת מעמדו של רבי יהושע בן לוי, שהיה גם מקורבו (""לוד וחכמיה בימי המשנה והתלמוד"", עמוד 130).</small>"
Jerusalem Talmud Chagigah 1:8:6,מָהוּ לִמְנוֹת זְקֵינִים לְיָמִים. נִישְׁמְעִינָהּ מִן הָדָא. רִבִּי חִייָה בַּר אַבָּא אֲתַא לְגַבֵּי רִבִּי לָֽעְזָר. אֲמַר לֵיהּ. פַּייֵס לִי לְרִבִּי יוּדָן נְשִׂייָא דִי כְתוֹב לִי חָדָא אִיגְרָא דְאִיקָר. נִיפּוּק לְפַרְנָסָתִי לְאַרְעָא בָּֽרְייָתָא. פַּייְסֵיהּ וְכָתַב לֵיהּ. הֲרֵי שִׁילַּחְנוּ אֲלֵיכֶם אָדָם גָּדוֹל. שְׁלוּחֵינוּ וּכְיוֹצֵא בָנוּ עַד שֶׁהוּא מַגִּיעַ אֶצְלֵינוּ. רִבִּי חִזְקִיָּה רִבִּי דוֹסִתַי רִבִּי אַבָּא בַּר זְמִינָא. וּמַטּוּ בָהּ מִשְּׁמֵיהּ דְּרִבִּי דוֹסִתַי סַבָּא. הָכֵין כָּתַב לֵיהּ. הֲרֵי שִׁילַּחְנוּ אֲלֵיכֶם אָדָם גָּדוֹל. וּמַה הוּא גְדוּלָּתוֹ. שֶׁאֵינוֹ בוּשׁ לוֹמַר. לֹא שָׁמַעְתִּי.,"ומציעים שאלה: <b>מהו למנות זקינים לימים?</b> – האם מותר למנות חכמים ולתת להם רשות לדון ולהורות לתקופה קצובה ומוגבלת ולא לעולם?<br>ופושטים את השאלה (בהצעת מעשה): <b>נישמעינה מן הדא:</b> – נשמע (נלמד) אותה מזאת (מהמעשה להלן): <b>רבי חייה בר אבא</b> (אמורא ארץ ישראלי בדור השלישי) <b>אתא לגבי</b> – בא אצל <b>רבי לעזר</b> (אמורא בדור השני)<b>. אמר ליה:</b> – אמר לו (רבי חייה בר אבא לרבי לעזר): <b>פייס לי</b> (במקבילה אין מילה זו) <b>לרבי יודן נשייא</b> (הנשיא בדור הראשון והשני לאמוראים) <b>דיכתוב לי חדא איגרא דאיקר ניפוק</b> (במקבילה: 'דאיפוק') <b>לפרנסתי לארעא ברייתא</b> – פייס (שכנע) את רבי יודן הנשיא שיכתוב לי איגרת של כבוד (כתב המלצה ורשות, המדבר בשבחי והמרשה לי לדון ולהורות), כדי שאצא לפרנסתי לחוץ לארץ (שיעניקו לו משרה שיש עימה פרנסה)<b>. פייסיה וכתב ליה:</b> – פייס אותו (רבי לעזר את רבי יודן הנשיא) וכתב לו (רבי יודן הנשיא לרבי חייה בר אבא): <b>הרי ש</b>(<b>י</b>)<b>לחנו אליכם אדם גדול, שלוחינו וכיוצא בנו</b> – כלומר, כוחו לדון ולהורות ככוחנו, ששלוחו של אדם כמותו<b>, עד שהוא מגיע אצלינו</b> – הרשות ניתנה לו עד שיחזור אצלנו (לארץ), כלומר, שלא ישתקע בחוץ לארץ. הרי שיש ללמוד ממעשה זה שממנים זקנים לימים, שכן רבי יודן הנשיא מינה את רבי חייה בר אבא רק לזמן שישהה בחוץ לארץ<b>.</b><br>ומביאים דעה המציעה את המעשה בלשון אחר: <b>רבי חזקיה</b> (אמורא ארץ ישראלי בדור הרביעי) אמר בשם <b>רבי דוסתי</b> (אמורא ארץ ישראלי בדור הרביעי)<b>; רבי אבא בר זמינא</b> (אמורא ארץ ישראלי בדור הרביעי) <b>ומטו בה</b> (צריך לומר: '<b>מטי</b> בה', כצורתו הרווחת של המונח (""הטרמינולוגיה של הירושלמי"", עמוד 426, הערה 363)) – מגיע בה (במימרה זו עד שם המוסר הקדום ביותר שלה, ואומר אותה) <b>משמיה ד-</b> – משמו של <b>רבי דוסתי סבא</b> – הזקן (המימרה שנמסרה על ידי רבי חזקיה בשם רבי דוסתי נמסרה על ידי רבי אבא בר זמינא בשם רבי דוסתי סבא שהוא אמורא קדום יותר)<b>: הכין כתב ליה:</b> – כך כתב לו (רבי יודן הנשיא לרבי חייה בר אבא, ולא כמו שאמור לעיל): <b>הרי ש</b>(<b>י</b>)<b>לחנו לכם אדם גדול. ומה הוא גדולתו?</b> (במקבילה אין שאלה זו) <b>שאינו בוש</b> (מתבייש) <b>לומר: לא שמעתי</b> – על דבר שלא שמע מרבותיו הוא אומר שלא שמע, ואינו אומר דבר שהוא נסמך על סברתו. הרי שאין ללמוד ממעשה זה שממנים זקנים לימים, שכן לא כתב לו שהרשות ניתנה לו עד שיחזור<b>.</b><br><br><small>ב<b>ירושלמי מועד קטן</b> ג,א אמרו: שמעון בר בא אתא לגבי רבי חנינה, אמר ליה: כתוב לי חדא איגרא דאיקר ניפוק לפרנסתי לארעא ברייתא...<br><br>ב<b>בבלי סנהדרין</b> ה,ב אמרו (בעניין נתינת רשות להורות): על תנאי מאי? (האם אפשר לתת רשות לזמן מסוים או למקום מסוים?) - תא שמע: דאמר ליה רבי יוחנן לרב שמן בר אבא (כשרצה לצאת לחוץ לארץ): הרי אתה ברשותנו (הרי לך רשות לדון ולהורות), עד שתבוא (תחזור) אצלנו (ומכאן שאפשר לתת רשות להורות למשך זמן מסוים).<br><br>שמעון בר בא ביקש את רבי חנינא שייתן לו כתב המלצה, כדי שיוכל למצוא לו משרה בחוץ לארץ, אבל רבי חנינא סירב למלא בקשתו. לאחר מות רבי חנינא, רבי יוחנן נתן לו כתב המלצה והרשה לו לדון ולהורות עד שובו לארץ.</small>"
Jerusalem Talmud Chagigah 1:8:7,מָהוּ לְהַתִּיר בְּפַילֳנֵיס. רִבִּי אַבָּהוּ בְשֵׁם רִבִּי יוֹחָנָן. מַתִּירִין בְּפַילֳנֵיס. רִבִּי הִתִּיר בְּפַילֳנֵיס. רִבִּי יְהוֹשֻׁעַ בֶּן לֵוִי מַתִּיר בְּפַילֳנֵיס. רִבִּי חוּנָה בְשֵׁם רִבִּי יִרְמְיָה. בְּמָקוֹם שֶׁאֵין טַלִּית. אָמַר רִבִּי יוֹסֵי בֵּירִבִּי בּוּן. לִנְדָרִים קַלִּין.,"ומציעים שאלה: <b>מהו להתיר בפלניס</b> (צריך לומר כאן ולהלן: '<b>בפילוניס</b>', וכן הוא במקבילה)<b>?</b> – האם חכם רשאי להתיר נדרים כשהוא מעוטף בפילוניס ולא בטלית? (פילוניס - בגד מעוגל, עם כסוי העוטף את הראש. מקור המילה ביוונית ובלטינית. אין לו ארבע כנפות, ולא היה חייב בציצית. - אין מתירים נדרים אלא עטופים בטלית, כדי שיהא החכם באימה וביראה בשעת ההתרה)<br>ופושטים את השאלה: <b>רבי אבהו</b> (אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: מתירין בפלנים</b> – רשאים להתיר נדרים בפילוניס<b>.</b><br><b>רבי התיר בפלנים</b> (במקבילה אין משפט זה)<b>.</b><br><b>רבי יהושע בן לוי</b> (אמורא ארץ ישראלי בדור הראשון) <b>מתיר בפלנים.</b><br><b>רבי חונה</b> (רבי הונא, אמורא ארץ ישראלי בדור הרביעי) אמר <b>בשם רבי ירמיה</b> (מגדולי אמוראי ארץ ישראל בדור השלישי והרביעי)<b>: במקום שאין טלית</b> – כשאין לחכם המתיר נדרים טלית להתעטף בה, הוא רשאי להתיר נדרים כשהוא מעוטף בפילוניס, אבל לא במקום שיש טלית<b>.</b><br><b>אמר רבי יוסי בירבי בון</b> (מגדולי אמוראי ארץ ישראל בדור החמישי)<b>: לנדרים קלין</b> (במקבילה: 'בנדרים הקלים') – נדרים קלים, שניתרים על ידי חרטה שהנודר מתחרט, אפשר להתירם אף בפילוניס, אבל לא נדרים חמורים, שניתרים על ידי פתח שהחכם מוצא<b>.</b><br><br><small>עד כאן המקבילה בירושלמי נדרים.<br>מקורה של המקבילה בירושלמי נדרים, ששם עוסקים בהיתר נדרים על ידי חכם, והיא הועתקה לכאן, כיוון שבתחילתה בא הביטוי ""ראשי המטות"", שלקוח מן הכתוב שלמדו ממנו כאן לעיל שהיתר נדרים על ידי חכם.<br><br><b>אין מתירים נדרים אלא עטופים</b></small><br><small>ב<b>תוספתא פסחים</b> ב,טז, ב<b>ירושלמי עבודה זרה</b> א,ח ב<b>בבלי עירובין</b> סד,ב וב<b>ויקרא רבה</b> לז,ג סיפרו: כיוון שהגיע (רבן גמליאל) לכזיב / עם כשהיה יוצא מגזיב, בא אחד להישאל / לשאול לו על נדרו. אמר לזה שהיה מהלך עימו: כלום שתינו רביעית יין באיטלקי (במידה האיטלקית)? אמר לו: הן. אמר לו (לשואל): טייל עימנו / אחרינו עד שנפיג את ייננו. והלך עימהם / וטייל אחריהם עד שהגיעו לסולמה של צור (הדרך התלולה על חוף הים דרומה לצור). כיוון שהגיעו לסולמה של צור, ירד רבן גמליאל מן החמור ונתעטף (בטליתו) וישב והתיר לו את נדרו. מדבריו למדנו שרביעית יין משכרת, והדרך מפיגה את היין, ואין מורים שתויי יין, ואין מתירים / מפירים נדרים לא רכובים ולא מהלכים ולא עומדים אלא עטופים ויושבים.<br>וב<b>ירושלמי נדרים</b> י,ח אמרו: תני: אין נשאלין נדרים אלא עטופין ויושבין.<br>ו<b>שם</b> יא,א סיפרו: חד בר נש אתא מישרי נדרא קומי רבי יוסי. מתעטף ויתיב ליה. אמר ליה: מה אשתבעת?...<br>וב<b>שמות רבה</b> מג,ד נאמר: ""ויחל משה"" - מהו כן? אמר רבי ברכיה בשם רבי חלבו בשם רבי יצחק: שהתיר נדרו של יוצרו (""ויחל משה"" - משה חילל נדרו של הקב""ה, התיר שבועתו)... נתעטף בטליתו וישב לו כזקן והקב""ה עומד כשואל נדרו.<br><br>ב<b>בראשית רבה</b> לו,ו נאמר: ""וייקח שם ויפת את השמלה"" - אמר רבי יוחנן: שֵׁם התחיל במצווה תחילה, ובא יפת ונשמע לו, לפיכך זכה שֵׁם לטלית ויפת לפינולא (מידה כנגד מידה: השתמשו בשמלה כדי לשמור על כבוד אביהם, וזכו לבגדי כבוד).</small>"
Jerusalem Talmud Chagigah 1:8:8,הִילְכוֹת שַׁבָּת. רִבִּי יוֹנָה אָמַר רִבִּי חָמָא בַּר עוּקְבָּה מַקְשֵׁי. וַהֲלֹא אֵין כָּתוּב אֶלָּא אַ֣ךְ מַעְייָן וּב֛וֹר מִקְוֵה־מַיִ֭ם יִהְיֶ֣ה טָה֑וֹר. וְאַתְּ לָמֵד מִמֶּנּוּ כַמָּה הֲלָכוֹת.,"במשנה שנינו: <b>""הילכות שבת</b> חגיגות ומעילות כהררים תלוים בסערה, מקרא ממועט והלכות מרובות. הדינים והעבודות הטהרות והטמאות והעריות יש להן על מה שייסמכו, והן הן גופי תורה<b>"".</b><br>מציעים קושיה: <b>רבי יונה</b> (מגדולי אמוראי ארץ ישראל בדור הרביעי) <b>אמר: רבי חמא בר עוקבה</b> (אמורא ארץ ישראלי בדור השלישי) <b>מקשי</b> – מקשה<b>: והלא אין כתוב אלא ""אַךְ מַעְיָן וּבוֹר מִקְוֵה מַיִם יִהְיֶה טָהוֹר""</b> (ויקרא יא,לו) – מי מעינות ובורות והמים המכונסים במקווה על הקרקע נשארים בטהרתם אף אם שרץ מת נגע בהם או נפל לתוכם<b>, ואת</b> (ואתה) <b>למד ממנו כמה הלכות</b> (דינים)<b>!</b> – הרי ממקרא מועט זה למדים הלכות טהרה מרובות, ואם כן, היה לו לתנא של המשנה למנות את הטהרות עם ההלכות שיש להם מקרא ממועט והלכות מרובות ולא למנות אותן עם ההלכות שיש להן על מה שייסמכו! - אין משיבים על קושיה זו."
Jerusalem Talmud Chagigah 1:8:9,רִבִּי זְעוּרָה בְשֵׁם רִבִּי יוֹחָנָן. אִם בָאָת הֲלָכָה תַחַת יָדֶיךָ וְאֵין אַתְּ יוֹדֵעַ מַה טִיבָהּ אַל תַּפְלִיגֶינָּהּ לְדָבָר אַחֵר. שֶׁהֲרֵי כַמָּה הֲלָכוֹת נֶאֶמְרוּ לְמֹשֶׁה מִסִּינַי וְכוּלְּהֹן מְשׁוּקָּעוֹת בַּמִּשְׁנָה. אָמַר רִבִּי אָבוּן. וְיֵאוּת. הֲרֵי שְׁנֵי מִינֵי חִיטִּים. אִילוּלֵי שֶׁבָּא נָחוּם וּפִירְשָׁהּ לָנוּ יוֹדְעִין הָיִינוּ.,"כאן התחלת מקבילה בירושלמי פיאה ב,ו.<br>ב<b>משנה פיאה</b> ב,ה שנינו: הזורע את שדהו שני מיני חיטים, אם עשאן גורן אחת - נותן פיאה אחת (לשני המינים), שתי גרנות (אם עשאן שתי גרנות, גורן לכל מין בפני עצמו) - נותן שתי פיאות (פיאה לכל מין).<br>ו<b>שם</b> ב,ו שנינו: מעשה שזרע רבי שמעון איש המצפה (שני מיני חיטים) לפני רבן גמליאל, ועלו (שניהם) ללשכת הגזית (שבבית המקדש, שבה ישבו הסנהדרין הגדולה) ושאלו (את הסנהדרין האם הם חייבים לתת פיאה אחת או שתי פיאות). אמר נחום הליבלר (הסופר): מקובל אני מרבי מיישא, שקיבל מאבא (אביו של רבי מיישא), שקיבל מן הזוגות (זוגות החכמים שעמדו בראש הסנהדרין אחרי תקופת אנשי כנסת הגדולה), שקיבלו מן הנביאים (בעניין השאלה הנידונה), הלכה למשה מסיני, הזורע את שדהו שני מיני חיטים, אם עשאן גורן אחת - נותן פיאה אחת, שתי גרנות - נותן שתי פיאות.<br><br>גורן אחת משמעה ששני המינים נקצרים באותו זמן ודשים אותם באותו זמן והזרעים מתערבבים.<br><br><b>רבי זעורה</b> (רבי זירא, מגדולי אמוראי ארץ ישראל בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: אם באת</b> (באה) <b>הלכה</b> (דין) <b>תחת ידיך</b> – אם נזדמנה לך הלכה, <b>ואין את</b> (אתה) <b>יודע מה טיבה</b> – מה מקורה וטעמה של הלכה זו<b>, אל תפליגינה לדבר אחר</b> – אל תרחיק מאותה הלכה ותעבור להלכה אחרת (אל תדחה הלכה זו. - אל תרחיק את ההלכה כדעה דחויה או כדעה חיצונית (""אוצר לשונות ירושלמיים"", עמוד 1545, הערה 31))<b>, שהרי כמה הלכות</b> (דינים) <b>נאמרו למשה מסיני</b> (במקבילה: <b>ב</b>סיני) <b>וכולהן</b> (וכולן) <b>משוקעות במשנה</b> – נמצאות ומובלעות בתוך המשנה, ולא פורש שהן הלכות שנאמרו למשה בסיני. ולכן אפשר שאף הלכה זו שאין אתה יודע מה מקורה וטעמה היא גם כן מאותן ההלכות שנאמרו למשה בסיני<b>.</b><br>ומציעים סיוע לאמור לפני כן: <b>אמר רבי אבון</b> (מגדולי אמוראי ארץ ישראל בדור החמישי)<b>: ויאות</b> – ויפה (נכון הדבר)<b>. הרי שני מיני חיטים</b> – ההלכה ששנינו במי שזרע שני מיני חיטים, שהיו שונים אותה סתם (משנה פיאה ב,ה)<b>, אילולא</b> (אם לא) <b>שבא נחום</b> – הלבלר, <b>ופירשה לנו</b> – שהיא הלכה למשה מסיני (משנה פיאה ב,ו)<b>,</b> וכי <b>יודעין היינו</b> – שהלכה זו היא הלכה למשה מסיני ויש לה ביסוס<b>?!</b> (בתמיהה) – וכך בוודאי ישנן עוד הלכות רבות כאלו."
Jerusalem Talmud Chagigah 1:8:10,"רִבִּי זְעוּרָה בְשֵׁם רִבִּי לָֽעְזָר. אֶ֨כְתָּוב־ל֔וֹ רוּבֵּי תּֽוֹרָתִ֑י. וְכִי רוּבָּהּ שֶׁלַּתּוֹרָה נִכְתְּבָה. אֶלָּא <i data-overlay=""Vilna Pages"" data-value=""7b""></i>מְרוּבִּין הַדְּבָרִים הַנִּדְרָשִׁין מִן הַכְּתָב מִן הַדְּבָרִים הַנִּדְרָשִׁין מִן הַפֶּה. וְכֵינִי. אֶלָּא חָבִיבִין הַדְּבָרִים הַסְּמוּכִין לִכְתָב מִן הַדְּבָרִים הַהַסְּמוּכִין לְפֶה. אָמַר רִבִּי יוּדָה פַּר פָּזִי. אֶ֨כְתָּוב־ל֔וֹ רוּבֵּי תּֽוֹרָתִ֑י. אֵילּוּ הַתּוֹכָחוֹת. אֲפִילוּ כֵן לֹא כְּמוֹ־זָר֖ נֶחְשָֽׁבוּ. אָמַר רִבִּי אָבוּן. אִילּוּ כָתַבְתִּי לָךְ רוּבֵּי תּֽוֹרָתִי לֹא כְּמוֹ־זָר֖ נֶחְשָֽׁבוּ. מָה בֵינָן לָאוּמּוֹת. אֵילּוּ מוֹצִיאִין סִפְרֵיהֶן וְאֵילּוּ מוֹצִיאִין סִפְרֵיהֶן. אֵילּוּ מוֹצִיאִין דִּפְתְּרֵיהֶן וְאֵילּוּ מוֹצִיאִין דִּפְתְּרֵיהֶן.","מביאים מאמרים בעניין ההלכות שנאמרו בעל פה ולא נכתבו.<br><b>רבי זעורה</b> אמר <b>בשם רבי לעזר</b> (אמורא בדור השני)<b>: ""אֶכְתָּב לוֹ רֻבֵּי תּוֹרָתִי</b>, כְּמוֹ זָר נֶחְשָׁבוּ<b>""</b> (הושע ח,יב) – אם אכתוב לאפריים את הדברים הרבים שבתורתי, הרי תורתי היא להם כתורת אל זר, <b>-</b> ויש לתמוה על הכתוב, שמשמע ממנו שרובה של התורה נכתבה: <b>וכי רובה של</b> ה<b>תורה נכתבה?!</b> (בתמיהה) – והרי רובה של התורה היא בעל פה ולא בכתב, שכן רק עיקרי התורה נכתבו ורובה נמסרה בעל פה! - ויש לדרוש את הכתוב: <b>אלא: מרובין</b> הן <b>הדברים</b> – בתורה שבעל פה, <b>הנדרשין מן הכתב</b> – מן הכתוב בתורה במידות שהתורה נדרשת בהן ובדרכים אחרות (ועליהם נאמר: ""אֶכְתָּב לוֹ רֻבֵּי תּוֹרָתִי""), <b>מן הדברים הנדרשין מן הפה</b> – שנמסרו בעל פה ואינם נדרשים מן הכתוב בתורה<b>.</b><br>ותמהים: <b>וכיני?!</b> (בתמיהה) – וכך היא?! (האם אכן נכון מה שנאמר לפני כן? והרי אין הדברים כך! שכן רובה של התורה שבעל פה היא דברים שאינם נדרשים מן הכתוב בתורה במידות שהתורה נדרשת בהן)<br>ומתרצים את הקושיה בהצעת הגהה של האמור לפני כן: <b>אלא:</b> (צריך לומר כמו במקבילה: '<b>אלא כיני:</b>') – אלא כך היא (כך יש לדרוש את הכתוב): <b>חביבין</b> הן <b>הדברים</b> – בתורה שבעל פה, <b>הסמוכין לכתב</b> – שסמכו אותם (שנתנו להם סמך) לכתוב (במקבילה: 'הנדרשין מן הפה', וצריך לומר שם: 'הנדרשין מן הכתב'), <b>מן הדברים הסמוכין לפה</b> – שלא סמכו אותם לכתוב (במקבילה: 'הנדרשין מן הכתב', וצריך לומר שם: 'הנדרשין מן הפה'. חילוף הדברים במקבילה הוא כנראה בהשפעת המימרה להלן שחביבים הדברים שנאמרו בפה מן הדברים שנאמרו בכתב). דורש ""רֻבֵּי"" מלשון גדולה וחשיבות ('הסמוכים ל-' כאן הוא 'הנדרשים מן' במקבילה)<b>.</b><br><br><b>אמר רבי יודה בר פזי</b> (רבי יהודה בר סימון, אמורא ארץ ישראלי בדור השלישי והרביעי)<b>:</b> יש לדרוש את הכתוב כך: <b>""אֶכְתָּב לוֹ רֻבֵּי תּוֹרָתִי""</b> (הושע ח,יב) <b>- אֵילּוּ התוכחות</b> (כינוי לפרשת הקללות והעונשים הקשים שיבואו על ישראל אם לא ישמעו בקול ה') – שכתובות בתורה בספר 'ויקרא' ובספר 'דברים' (דורש ""רֻבֵּי"" מלשון ריב ותוכחה)<b>, אפילו כן</b> – אף שכתב ה' בתורתו את התוכחות, <b>לא ""כְּמוֹ זָר נֶחְשָׁבוּ""</b> – כשחטאו ישראל ונענשו לא נחשבו כזרים אצל ה' אלא כבנים (לפי דרשה זו, יש לקרוא את סוף הכתוב בתמיהה: וכי ""כמו זר נחשבו""?!)<b>.</b><br><br><b>אמר רבי אבון:</b> יש לדרוש את הכתוב ""אֶכְתָּב לוֹ רֻבֵּי תּוֹרָתִי"" כך: <b>אִילּוּ כתבתי לך רובי תורתי</b> – אילו נכתבה גם התורה שבעל פה, שהיא רובה של התורה<b>,</b> וכי <b>לא ""כְּמוֹ זָר נֶחְשָׁבוּ""?!</b> (בתמיהה) – הרי היו ישראל נחשבים כמו הגויים ודומים להם (כמבואר בסמוך)! <b>מה בינן לאומות?</b> – מה היה ההבדל בין ישראל ובין שאר האומות? <b>אֵילּוּ מוציאין ספריהן ואֵילּוּ מוציאין ספריהן</b> – ספרים מעור מעובד כל צורכו לכתיבה<b>. אֵילּוּ מוציאין דפתריהן ואֵילּוּ מוציאין דפתריהן</b> – ספרים מעור מעובד בפשטות ואינו מעובד כל צורכו לכתיבה (מקור המילה דפתר ביוונית). - אילו נכתבה גם התורה שבעל פה, היתה מונחת לכל מי שרוצה לקוראה, והיו הגויים מתרגמים אותה לשפתם וכותבים את התרגום בספרים ובדפתראות, כמו שעשו לתורה שבכתב, והיו בידיהם אותם ספרים מהתורה שבעל פה שיש לישראל, והיו הגויים טוענים שהם שווים במעלה לישראל. אבל כיוון שלא נכתבה התורה שבעל פה, ישראל מובדלים מהגויים. הרי שהתורה שבעל פה היא המייחדת את ישראל ולא התורה שבכתב (ראה ""יוונית ויוונות בארץ ישראל"" עמודים 304-305)<b>.</b><br><br><small>ב<b>בבלי גיטין</b> ס,ב אמרו: אמר רבי אלעזר: תורה - רוב בכתב ומיעוט על פה, שנאמר: ""אכתוב לו רובי תורתי, כמו זר נחשבו"" (הושע ח,יב) (משמע שרוב התורה כתוב). ורבי יוחנן אמר: רוב על פה ומיעוט בכתב, שנאמר: ""כי על פי הדברים האלה כרתי איתך ברית ואת ישראל"" (שמות לד,כז) (משמע שעיקר הברית היא בדברים שבעל פה).<br>ואידך (רבי יוחנן) נמי, הכתיב: ""אכתוב לו רובי תורתי""! - ההוא אתמוהי קא מתמה: וכי ""אכתוב לו רובי תורתי""? הלא ""כמו זר נחשבו"" (לא יהא הבדל בינם ובין האומות אם הכול היה כתוב. אלא הרוב צריך להישאר בעל פה).<br><br>דברי רבי אלעזר בבבלי מנוגדים לדברים שאמר רבי זעורה בשמו בירושלמי.<br>דרשת רבי אבון בירושלמי לכתוב ""אכתוב לו רובי תורתי"" היא כרבי יוחנן בבבלי.<br><br>ב<b>שמות רבה</b> מז,א נאמר: בשעה שנגלה הקב""ה בסיני ליתן תורה לישראל, אמרה למשה על הסדר: מקרא, משנה, תלמוד ואגדה. מאחר שלמדה מפי הקב""ה, אמר לו: למדה לישראל. אמר לפניו: אכתוב אותה להם? אמר לו: איני מבקש ליתנה להם בכתב, מפני שגלוי לפניי שגויים עתידים לשלוט בהם וליטול אותה מהם ויהיו בזויים בגויים, אלא המקרא אני נותן להם בכתב, והמשנה והתלמוד והאגדה אני נותן להם על פה, שאם יבואו גויים וישתעבדו בהם, יהיו מובדלים מהם. - אמר לו (הקב""ה למשה): אם ""אכתוב לו רובי תורתי, כמו זר נחשבו"" (הושע ח,יב), ומה אני עושה להם? נותן את המקרא בכתב, והמשנה והתלמוד והאגדה בעל פה. ""כתוב לך"" - זה המקרא, ""כי על פי הדברים האלה"" (שמות לד,כז) - זה המשנה והתלמוד שהם מבדילים בין ישראל לבין הגויים.<br>וב<b>פסיקתא רבתי</b> פסקה ה נאמר: אמר רבי יהודה ברבי שלום: ביקש משה שתהא המשנה (תורה שבעל פה) בכתב, וצפה הקב""ה שהאומות עתידים לתרגם את התורה (שבכתב) ולהיות קוראים בה יוונית ואומרים: אנו הם ישראל, אנו הם בניו של מקום. אמר הקב""ה לאומות: מי שמסטירין (סוד) שלי בידו, הוא בני. אמרו לו: ומה הם מסטירין שלך? אמר להם: זו המשנה. - אמר לו הקב""ה למשה: מה את מבקש שתהא המשנה בכתב? ומה בין ישראל לאומות העולם? שנאמר: ""אכתוב לו רובי תורתי"", ואם כן, ""כמו זר נחשבו"" (הושע ח,יב).</small>"
Jerusalem Talmud Chagigah 1:8:11,רִבִּי חַגַּיי בְּשֵׁם רִבִּי שְׁמוּאֵל בַּר נַחְמָן. נֶאֶמְרוּ דְבָרִים בְּפֶה וְנֶאֶמְרוּ דְבָרִים בִּכְתָב וְאֵין אָנוּ יוֹדְעִין (אֵילּוּ) [אֵיזוֹ] מֵהֶן חָבִיבִין. אֶלָּא מִן מָה דִכְתִיב כִּ֞י עַל־פִּ֣י ׀ הַדְּבָרִ֣ים הָאֵ֗לֶּה כָּרַ֧תִּי אִתְּךָ֛ בְּרִ֖ית וְאֶת־יִשְׂרָאֵֽל׃ הָדָא אָֽמְרָה. אוֹתָן שֶׁבַּפֶּה חָבִיבִין. רִבִּי יוֹחָנָן וְרִבִּי יוּדָן בֵּירִבִּי שִׁמְעוֹן. חַד אָמַר. אִם שִׁימַּרְתָּ מַה שֶׁבַּפֶּה וְשִׁימַּרְתָּ מַה שְׁבִּכְתָב אֲנִי כוֹרֵת אִתְּךָ בְרִית. וְאִם לָאו אֵינִי כוֹרֵת אִתְּךָ בְרִית. וְחוֹרָנָה אָמַר. אִם שִׁימַּרְתָּ מַה שֶׁבַּפֶּה וְשִׁימַּרְתָּ מַה שְׁבִּכְתָב אַתְּ מְקַבֵּל שָׂכָר. וְאִם לָאו אֵין אַתְּ מְקַבֵּל שָׂכָר. אָמַר רִבִּי יְהוֹשֻׁעַ בֶּן לֵוִי. עֲלֵיהֶם וַֽעֲלֵיהֶ֗ם כָּל כְּכָל דְּבָרִים הַדְּבָרִים. מִקְרָא וּמִשְׁנָה תַלְמוּד הֲלָכוֹת וָאֲגָדָה. אֲפִילוּ מַה שֶׁתַּלְמִיד ווָתִיק עָתִיד לְהוֹרוֹת לִפְנֵי רַבּוֹ כְּבָר נֶאֱמַר לְמֹשֶׁה בַּסִּינַי. מַה טַעַם. יֵ֥שׁ דָּבָ֛ר שֶׁיֹּאמַ֥ר רְאֵה־זֶה֭ חָדָ֣שׁ ה֑וּא. חֲבֵירוֹ מֵשֵׁיבוֹ וְאוֹמֵר לוֹ. כְּבָר֙ הָיָ֣ה לְעוֹלָמִים אֲשֶׁ֥ר הָיוּ מִלְּפָנֵינוּ׃,"כאן התחלת מקבילה גם בירושלמי מגילה ד,א.<br><b>רבי חגיי</b> (אמורא ארץ ישראלי בדור השלישי והרביעי) אמר <b>בשם רבי שמואל בר נחמן</b> (אמורא ארץ ישראלי בדור השני והשלישי)<b>: נאמרו דברים בפה</b> – נאמרו דברים למשה מסיני בעל פה (תורה שבעל פה), <b>ונאמרו דברים בכתב</b> – נאמרו דברים למשה מסיני בכתב (תורה שבכתב) (בכתב יד רומי בפיאה: '...בכתב ...בפה')<b>, ואין אנו יודעין אֵילוּ מהן חביבין</b> (מגיה מחק במסירה שלפנינו 'אילו' וכתב במקומה: 'איזו'. במקבילה בפיאה: 'איזה מהן חביב', ובמקבילה במגילה: 'אילו חביבים') – האם תורה שבעל פה חביבה יותר או שמא תורה שבכתב חביבה יותר?<b>.</b> ומציעים דרשה על סמך מקור המוצע להלן: <b>אלא מן מה דכתיב:</b> – ממה שכתוב (בכתיבת דברי הברית): <b>""</b>וַיֹּאמֶר ה' אֶל מֹשֶׁה: כְּתָב לְךָ אֶת הַדְּבָרִים הָאֵלֶּה, <b>כִּי עַל פִּי הַדְּבָרִים הָאֵלֶּה כָּרַתִּי אִתְּךָ בְּרִית וְאֶת יִשְׂרָאֵל""</b> (שמות לד,כז) – ה' ציווה את משה לכתוב בספר את המצוות האמורות לעיל, כי המצוות האלו הן תנאֵי הברית שכרת ה' עם משה ועם ישראל; ויש לדרוש את הפסוק: ""כְּתָב לְךָ אֶת הַדְּבָרִים הָאֵלֶּה"" - הרי דברים שבכתב (תורה שבכתב), ""כִּי עַל פִּי הַדְּבָרִים הָאֵלֶּה"" - רמז לדברים שבפה (תורה שבעל פה)<b>,</b> ויש להציע את המסקנה: <b>הדא אמרה:</b> – זאת אומרת: <b>אותן שבפה חביבין</b> – הדברים שבפה חביבים יותר מן הדברים שבכתב, שכן לפי דרשה זו משמע מפסוק זה שהברית בין ה' ובין ישראל נכרתה על הדברים שבפה ולא על הדברים שבכתב<b>.</b><br><br><b>רבי יוחנן</b> (גדול אמוראי ארץ ישראל בדור השני) <b>ורבי יודן בירבי שמעון</b> (רבי יהודה בר פזי, הוא רבי יהודה בר סימון, אמורא ארץ ישראלי בדור השלישי והרביעי) – שני החכמים נחלקו בפירושו של הפסוק שנזכר לעיל: ""כתוב לך את הדברים האלה, כי על פי הדברים האלה כרתי איתך ברית"" (שמות לד,כז), שנדרש על התורה שבכתב ועל התורה שבעל פה<b>. חד אמר:</b> – (חכם) אחד אומר: <b>אם שימרת מה שבפה</b> (צריך לומר: 'מה שבפה <b>- בפה</b>') – אם הקפדת שלא להמיר את מה שבעל פה ולעשות אותו בכתב, שקראת תורה שבעל פה על פה ולא מתוך ספר, <b>ושימרת מה שבכתב</b> (צריך לומר: 'מה שבכתב <b>- בכתב</b>') – אם הקפדת שלא להמיר את מה שבכתב ולעשות אותו בעל פה, שקראת תורה שבכתב מתוך ספר ולא על פה, <b>- אני כורת אתך ברית</b> – שכריתת הברית נאמרה על שניהם, תורה שבכתב ותורה שבעל פה (בניגוד לדרשה הקודמת)<b>, ואם לאו</b> – אם לא שימרת מה שבפה בפה ולא שימרת מה שבכתב בכתב, <b>- איני כורת אתך ברית. וחורנה אמר:</b> – ו(החכם) האחר אומר: <b>אם שימרת מה שבפה</b> (צריך להוסיף: '<b>- בפה</b>') <b>ושימרת מה שבכתב</b> (צריך להוסיף: '<b>- בכתב</b>') <b>- את</b> (אתה) <b>מקבל</b> (במקבילה במגילה כאן ולהלן: 'נוטל') <b>שכר, ואם לאו - אין את</b> (אתה) <b>מקבל שכר</b> (ההוספות הן על פי מדרשי האגדה המובאים להלן, וכן הגיהו ב""מבוא לנוסח המשנה"" עמוד 694 וב""שערי תורת ארץ ישראל"". - בדרך כלל הביטוי 'נטל שכר' מתייחס לתשלום חומרי והביטוי 'קבל שכר' מתייחס לגמול רוחני. הביטוי המתאים כאן הוא 'מקבל שכר')<b>.</b><br><br><small>ב<b>שמות רבה</b> מז,ג וב<b>מדרש תנחומא</b> (בובר) פרשת ""כי תישא"" סימן יח נאמר: רבי יוחנן ורבי יהודה ברבי שמעון. רבי יוחנן אמר: ""כתוב לך את הדברים האלה, כי על פי הדברים האלה"" (שמות לד) - תורה שבכתב ותורה שבעל פה, ""כרתי איתך ברית"", ואם המרת אותם ועשית מה שבעל פה בכתב ומה שבכתב בעל פה - אין אתה מקבל שכר, למה? שכך נתתים, תורה בכתב ותורה בעל פה. ורבי יהודה ברבי שמעון אמר: ""כתוב לך את הדברים האלה, כי על פי הדברים האלה"" - תורה שבכתב ותורה שבעל פה, ""כרתי איתך ברית"" - על מנת שתהא קורא בהם כך (זה בכתב וזה בעל פה), אבל אם המרת אותם - הווי יודע שאתה מבטל את הברית.<br>וב<b>מדרש תנחומא</b> (בובר) פרשת ""וירא"" סימן ו וב<b>מדרש תנחומא</b> (ורשא) פרשת ""וירא"" סימן ה נאמר: אמר רבי יהודה בר סימון: ""כי על פי הדברים האלה כרתי איתך ברית ואת ישראל"" (שמות לד) - על ידי כתב ועל ידי על פה. אם קיימת מה שבכתב בכתב ומה שבעל פה בעל פה - כרתי איתך ברית, ואם שינית מה שבכתב בעל פה ומה שבעל פה בכתב - לא כרתי איתך ברית.<br><br>בירושלמי: ""רבי יוחנן ורבי יודן בירבי שמעון. חד אמר: אם שימרת... - אני כורת אתך ברית... וחורנה אמר: אם שימרת... - את מקבל שכר..."".<br>ובמדרשי האגדה: ""רבי יוחנן אמר: אם קיימת... אתה מקבל שכר... ורבי יהודה ברבי שמעון / בר סימון אמר: אם קיימת... כרתי איתך ברית..."".<br><br>ב<b>בבלי גיטין</b> ס,ב אמרו: אמר רבי יוחנן: לא כרת הקב""ה ברית עם ישראל אלא בשביל דברים / תורה שבעל פה, שנאמר: ""כי על פי הדברים האלה כרתי איתך ברית ואת ישראל"" (שמות לד).</small><br><br><b>אמר רבי יהושע בן לוי</b> (אמורא ארץ ישראלי בדור הראשון)<b>:</b> כתוב: ""וַיִּתֵּן ה' אֵלַי אֶת שְׁנֵי לוּחֹת הָאֲבָנִים כְּתֻבִים בְּאֶצְבַּע אֱלֹהִים, <b>וַעֲלֵיהֶם כְּכָל הַדְּבָרִים</b> אֲשֶׁר דִּבֶּר ה' עִמָּכֶם בָּהָר מִתּוֹךְ הָאֵשׁ בְּיוֹם הַקָּהָל"" (דברים ט,י) - על שני הלוחות שנתן ה' למשה היו כתובים עשרת הדברים שדיבר ה' עם העם ביום שהקהילם משה במעמד הר סיני, ויש לדרוש: <b>'עליהם'</b> - <b>""וַעֲלֵיהֶם""</b> – האות וי""ו החיבור יתירה<b>, 'כל'</b> - <b>""כְּכָל""</b> – האות כ""ף ההשוואה יתירה<b>, 'דברים'</b> - <b>""הַדְּבָרִים""</b> – האות ה""א היידוע יתירה, שכן הכתוב היה יכול לומר: 'עליהם כל דברים', <b>- מקרא</b> – התורה, <b>ומשנה</b> ו<b>תלמוד</b> (גמרא) ו<b>הלכות ואגדות</b> (במקבילות: 'ותלמוד ואגדה'. 'הלכות' הן משניות, ולכן אין לומר 'הלכות' לאחר שאמרו 'משנה', ויש לגרוס כאן כמו במקבילות. גם בירושלמי בבא קמא ד,ג: 'מקרא משנה תלמוד הלכות ואגדות', אבל בכתב יד ספרדי שם: 'מקרא ומשנה תלמוד ואגדה')<b>,</b> ו<b>אפילו מה שתלמיד וותיק</b> (חריף ומפולפל) <b>עתיד להורות</b> – לומר ולחדש מדעתו, <b>לפני רבו</b> (הלשון במדרשי האגדה 'לומר לפני רבו' נכון יותר מהלשון בירושלמי 'להורות לפני רבו', שכן אין לתלמיד להורות לפני רבו)<b>, כבר נאמרו למשה בסיני</b> – דורש מהאותיות היתירות, שכל ענפי התורה שבעל פה ניתנו למשה מסיני, וכל מה שהחכם והתלמיד מלמדים ומחדשים הוא מעין מה שמשה לימד וחידש מפי ה'<b>.</b> ויש להציע פסוק כמקור לקביעה: <b>מה טעם?</b> – מה המקור בכתוב לדבר זה שאפילו מה שתלמיד ותיק עתיד לחדש כבר נאמר למשה מסיני? (במקבילה במגילה: 'הדא הוא דכתיב:') - <b>""יֵשׁ דָּבָר שֶׁיֹּאמַר</b>: <b>רְאֵה זֶה חָדָשׁ הוּא""</b> (קוהלת א,י) – לפעמים קורה, שעל איזה דבר יאמר האומר: ראה, דבר זה הוא חדש<b>,</b> ו<b>חבירו משיבו ואומר לו: ""כְּבָר הָיָה לְעֹלָמִים אֲשֶׁר הָיָה מִלְּפָנֵנוּ""</b> (שם) – אבל באמת דבר זה כבר היה בימים הקדומים שהיו לפנינו. מכאן שאף דבר תורה שנתחדש, כבר היה בידי משה מסיני<b>.</b><br><br><small>עד כאן המקבילה בירושלמי מגילה.<br><br>ב<b>שמות רבה</b> (שנאן) י,א נאמר: ""וייתן ה' אליי את שני לוחות האבנים כתובים באצבע אלוהים, ועליהם ככל הדברים אשר דיבר ה' עימכם"" (דברים ט,י) - אמר רבי יהושע בן לוי: 'עליהם' - ""ועליהם"", 'כל הדברים' - ""ככל הדברים"", 'המצווה' - ""כל המצווה"" - מקרא, משנה, הלכה, תלמוד, תוספות והגדות, ואפילו מה שתלמיד וותיק עתיד לומר בפני רבו, כולם ניתנו הלכה למשה מסיני, שנאמר: ""יש דבר שיאמר: ראה זה חדש הוא; כבר היה לעולמים אשר היה מלפנינו"" (קוהלת א,י).<br>וב<b>ויקרא רבה</b> כב,א נאמר: רבי יהושע בן לוי אמר: 'עליהם' - ""ועליהם"", 'כל' - ""ככל"", 'דברים' - ""הדברים"" (דברים ט,י), 'המצווה' - ""כל המצווה"" - מקרא, משנה, תלמוד, תוספות והגדות, ואפילו מה שתלמיד ותיק עתיד לומר / לחדש לפני רבו, כולם נאמרו למשה מסיני. מה טעמא? ""יש דבר שיאמר: ראה זה חדש הוא"", חבירו משיב עליו: ""כבר היה לעולמים"" (קוהלת א,י).<br>וב<b>קוהלת רבה</b> פרשה א פסוק י נאמר: כתיב: ""וייתן ה' אליי את שני לוחות האבנים כתובים באצבע אלוהים, ועליהם ככל הדברים"" (דברים ט,י) - אמר רבי יהושע בן לוי: 'עליהם' - ""ועליהם"", 'כל' - ""ככל"", 'דברים' - ""הדברים"", 'המצווה' - ""כל המצווה"" / 'מצווה' - ""המצווה"", ללמדך, מקרא, משנה, הלכות, תוספות ואגדות, ואפילו מה שתלמיד ותיק עתיד להורות, כבר היה וניתן הלכה למשה מסיני. מניין? ממה שכתוב: ""יש דבר שיאמר: ראה זה חדש הוא"", והרי חבירו מוכיח עליו: ""כבר היה לעולמים"".<br><br>ב<b>בבלי מגילה</b> יט,ב אמרו: אמר רבי אבא בריה דרבי חייא בר אבא אמר רבי חייא בר אבא אמר רבי יוחנן: מאי דכתיב: ""וייתן ה' אליי את שני לוחות האבנים כתובים באצבע אלוהים, ועליהם ככל הדברים אשר דיבר ה' עימכם בהר"" (דברים ט,י)? - מלמד שהראה הקב""ה למשה בסיני דקדוקי תורה ודקדוקי סופרים (שעתידים לדקדק ולעיין בתורה) ומה שסופרים עתידים לחדש.<br>וב<b>בבלי ברכות</b> ה,א אמרו: אמר רבי לוי בר חמא אמר רבי שמעון בן לקיש: מאי דכתיב: ""ואתנה לך את לוחות האבן והתורה והמצווה אשר כתבתי להורותם"" (שמות כד,יב)? - ""לוחות"" - אלו עשרת הדיברות (שנכתבו בלוחות), ""והתורה"" - זה מקרא, ""והמצווה"" - זו משנה, ""אשר כתבתי"" - אלו נביאים וכתובים (שנכתבו בהשראה אלוהית), ""להורותם"" - זה תלמוד. מלמד שכולם ניתנו למשה מסיני.<br><br>במדרשי האגדה, שלא כבירושלמי, דורשים גם ייתור במילה ""המצווה"". נראה שהכוונה למילה ""המצווה"" שבשמות כד,יב, שכן הכתוב בשמות כד,יב דומה בתוכנו לכתוב בדברים ט,י, ואף הוא נדרש בבבלי ברכות בדומה לנדרש במדרשים ובירושלמי מהייתורים במילים שבדברים ט,י.</small>"
Jerusalem Talmud Chagigah 1:8:12,רִבִּי זְעוּרָה בְשֵׁם שְׁמוּאֵל. אֵין מוֹרִין לֹא מִן הַהֲלָכוֹת וְלֹא מִן הָאֲגָדוֹת ולֹא מִן הַתּוֹסָפוֹת אֶלָּא מִן הַתַּלְמוּד. וְהָא תַנָּא רִבִּי חֲלַפְתַּא בֶּן שָׁאוּל. הִיא שְׁנֵי מֵינֵי חִיטִּין הִיא שְׁנֵי מֵינֵי שְׂעוֹרִין. אָמַר רִבִּי זְעוּרָה. כָּךְ הָֽיְתָה הֶלָכָה בְיָדָם וּשְׁכָיחוּהָ. הִיא שְׁנֵי מֵינֵי חִיטִּין הִיא שְׁנֵי מֵינֵי שְׂעוֹרִין. וְהָא תַנִּינָן. הַמַּחֲלִיק בְּצָלִים לַחִים לַשּׁוּק וּמְקַיֵּם יְבֵישִׁין לַגּוֹרֶן. אִית לָךְ מֵימַר. שׁוּק וְגוֹרֶן. כָּךְ הָֽיְתָה הֶלָכָה בְיָדָם וּשְׁכָיחוּהָ.,"<b>רבי זעורה</b> (רבי זירא, מגדולי אמוראי ארץ ישראל בדור השלישי) אמר <b>בשם שמואל</b> (מגדולי אמוראי בבל בדור הראשון)<b>: אין מורין</b> (במקבילה: 'למידין') – הלכה על פי השוואת דבר לדבר, <b>לא מן ההלכות</b> (המשניות) <b>ולא מן האגדות</b> – מדברי הלכה שבמדרשי האגדה, <b>ולא מן התוספות</b> (ברייתות שהן תוספות למשנה) <b>אלא מן התלמוד</b> (גמרא) – שאין סומכים הלכה למעשה אלא על דברי האמוראים שבתלמוד<b>.</b><br>ומציעים קושיה מברייתא על הדעה האמורה לפני כן: <b>והא</b> (במקבילה חסרה מילה זו) <b>תנא</b> – והרי שנה <b>רבי חלפתא בר שאול</b> (אמורא ארץ ישראלי בדור הראשון)<b>: היא שני מיני חיטין, היא שני מיני שעורין</b> – שני מיני שעורים דינם כשני מיני חיטים ששנינו במשנה פיאה ב,ה, שהזורע את שדהו שני מיני שעורים, אם עשאן גורן אחת - נותן פיאה אחת לשני המינים, ואם עשאן שתי גרנות - נותן פיאה לכל מין<b>!</b> – הרי דינם של שני מיני שעורים לא נאמר בהלכה למשה מסיני, ולכן ודאי שדינם נלמד מדינם של שני מיני חיטים. מכאן שלמדים הלכה מן המשניות, שלא כדברי רבי זעורה בשם שמואל!<br>ודוחים את הקושיה: <b>אמר רבי זעורה: כך היתה הלכה</b> (דין) <b>בידם ושכיחוה: היא שני מיני חיטין, היא שני מיני שעורין</b> – ההלכה למשה מסיני היתה ששני מיני שעורים דינם כשני מיני חיטים, אלא ששכחו שההלכה הזו מדברת גם בשעורים, ולכן לא נזכרו שעורים במשנה, ובא רבי חלפתא בר שאול והוסיף שעורים בברייתא<b>.</b><br>ומציעים קושיה נוספת ממשנה: <b>והא תנינן:</b> – והרי שנינו (משנה פיאה ג,ג): <b>המחליק בצלים לחים לשוק</b> – העוקר את הבצלים הלחים למוכרם בשוק מיד, <b>ומקיים יבישין לגורן</b> – ומשאיר בקרקע את הבצלים היבשים לעשות מהם גורן, <b>נותן פאה לאילו לעצמן ולאילו לעצמן -</b> כל גידול הוא שדה לעצמו לעניין פיאה, כדין מי שזרע שדהו שני מינים שנותן פיאה לכל אחד<b>!</b> ויש להציע תמיהה על ההנחה הקודמת כדי לשלול אותה: <b>אית לך מימר:</b> – יש לך לומר: (האם אתה יכול לומר:) <b>שוק וגורן - כך היתה הלכה</b> (דין) <b>בידם ושכיחוה?!</b> (בתמיהה) – הרי אין לומר, שההלכה למשה מסיני היתה ששוק וגורן דינם כשני מיני חיטים וגם אותה שכחו, שהרי אין כל דמיון ממשי לשניהם, אלא ודאי שדינם של שוק וגורן נלמד בסברה מהדין בשני מיני חיטים. לכן אי אפשר לדחות את הקושיה מהברייתא ששונה רבי חלפתא בר שאול כפי שהוצע לפני כן על ידי רבי זעורה. - דברי רבי זעורה בשם שמואל שאין למדים הלכה מן המשניות נשארים בקושיה ללא תירוץ.<br><br><small><b>אין מורין לא מן ההלכות ולא מן האגדות ולא מן התוספות אלא מן התלמוד</b></small><br><small>ב<b>ירושלמי הוריות</b> ג,ח סיפרו: רבי אבא בר כהנא אזל לחד אתר. אשכח רבי לוי יתיב דרש: ""איש אשר ייתן לו האלוהים עושר ונכסים וכבוד ואיננו חסר לנפשו מכל אשר יתאווה ולא ישליטנו האלוהים לאכול ממנו כי איש נוכרי יאכלנו"". ""עושר"" - זה המקרא, ""נכסים"" - אילו הלכות (משנה), ""וכבוד"" - זה התוספת, ""ואיננו חסר לנפשו מכל אשר יתאווה"" - אילו משניות (ברייתות) גדולות, כגון משנתו של רבי חונה (צריך לומר: חייה), משנתו של רבי הושעיה ומשנתו של בר קפרא, ""ולא ישליטנו האלוהים לאכול ממנו"" - זה בעל אגדה, שאינו לא אוסר ולא מתיר לא מטמא ולא מטהר, ""כי איש נוכרי יאכלנו"" - זה בעל התלמוד. - קם רבי אבא בר כהנא ונשקיה בראשיה, אמר: זכיתה מימרינה מיקיים, תזכי מימרינה מיתיב (זכית לאומרו מעומד, תזכה לאומרו מיושב אחרי מינויך לזקן. - זקן דורש מיושב, לעומת צעיר שדורש מעומד. רבי לוי היה בעת המאורע אדם צעיר, ועל כך מעיד בבירור תוכן הברכה שבירכו רבי אבא בר כהנא. הסופר של הירושלמי כתב בטעות 'יתיב דרש', כי כך בדרך כלל כתוב על החכמים הדורשים בקהל. גם קוהלת רבה גורס 'יתיב דריש', אבל קוהלת זוטא גורס 'קאים דריש' (""עיון משווה במדרשי קהלת"", ""סידרא"" כב, עמוד 162)).<br><br>וב<b>קוהלת רבה</b> ו [ב] נאמר: רבי אבא בר כהנא עאל לכנישתא ושמע קליה דרבי לוי יתיב דריש הדין פסוקא: ""איש אשר ייתן לו האלוהים עושר"" - זה בעל מקרא, ""ונכסים"" - זה בעל משנה, ""וכבוד"" - זה בעל תוספתא, ""ואיננו חסר לנפשו מכל אשר יתאווה"" - אלו משניות גדולות, כגון משנתו של רבי עקיבא (הוספה זו שלפנינו שגויה ותמוהה!) ומשנתו של רבי חייא ושל רבי הושעיה ושל בר קפרא, ""ולא ישליטנו האלוהים לאכול ממנו"" - (יש כאן השמטה של 'בעל אגדה' שצריך להשלימה על פי הירושלמי) שאסור להורות מהם, ""כי איש נוכרי יאכלנו"" - זה בעל תלמוד שמטמא ומטהר אוסר ומתיר. עמד רבי אבא בר כהנא ונשקו על ראשו, אמר לו: אילו לא עליתי אלא לשמוע מפיך הטעם הזה - דיי.</small>"
Jerusalem Talmud Chagigah 1:8:13,רִבִּי חֲנַנְיָה בְשֵׁם שְׁמוּאֵל. אֵין לְמֵידִין מִן הַהוֹרָייָה. הַכֹּל מוֹדִין שֶׁאֵין לְמֵידִין מִן הַמַּעֲשֶׂה. אָמַר לֵיהּ רִבִּי מָנָא. הָדָא דַתְּ אֲמַר בָּהוּא דְלָא סְבַר. בְּרַם בָּהוּא דִסְבַר עֲבִיד. אֲמַר לֵיהּ. בֵּין דִסְבַר בֵּין דְּלָא סְבַר בָּהוּא דְפַלִּיג. בְּרַם בָּהוּא דְלָא פַלִּיג בֵּין סְבַר בֵּין לָא סְבַר עֲבַד.,"<b>רבי חנניה</b> (אמורא ארץ ישראלי בדור החמישי (""עוד לבעיית עריכתה של מסכת נזיקין ירושלמי"", ""תרביץ"" פא, עמוד 288)) אמר <b>בשם שמואל: אין למידין</b> – הלכה על פי השוואת דבר לדבר, <b>מן ההורייה</b> (ההוראה) – מהלכה שחכם מורה, משום שאין יודעים מה היה הטעם להוראה זו<b>. הכל מודין</b> – כל החכמים, אף מי שנחלקו על שמואל בעניין לימוד מן ההורייה, מסכימים ואינם חולקים, <b>שאין למידין</b> – הלכה על פי השוואת דבר לדבר, <b>מן המעשה</b> – ממעשה שחכם עושה, משום שאין יודעים מה היה הטעם למעשה זה<b>.</b><br><b>אמר ליה</b> – אמר לו (שאל את רבי חנניה) <b>רבי מנא</b> (השני, מגדולי אמוראי ארץ ישראל בדור החמישי)<b>:</b> האם <b>הדא דת אמר</b> – זאת שאתה אומר (דבר זה שאתה אומר שאין חכם לומד ממורה ההוראה או מעושה המעשה), <b>- בהוא דלא סבר</b> – באותו (חכם) שאינו סובר (שאינו סָבוֹר, שאינו בעל סברה)<b>; ברם בהוא דסבר</b> – אבל באותו (חכם) שסובר (שהוא סָבוֹר, שהוא בעל סברה), <b>- עביד</b> – עושה (הוא לומד ממורה ההוראה או מעושה המעשה, שיש לו רשות לדמות דבר לדבר, לחדש ולהבין מדעתו להוציא הלכה מן ההוראה או מן המעשה, משום שהוא מבין את הטעם להוראה זו או למעשה זה ולא יטעה)<b>?</b><br><b>אמר ליה:</b> – אמר לו (השיב רבי חנניה לרבי מנא): <b>בין דסבר</b> – בין שסובר (שהוא בעל סברה, שהוא סבורא), <b>בין דלא סבר</b> – ובין שלא סובר (שאינו בעל סברה, שאינו סבורא), <b>- בהוא דפליג</b> – באותו (חכם) שחלוק (במקרה שבו מורה ההוראה או עושה המעשה חולק בהוראתו ובמעשהו על חכם אחר, אין לומדים ממנו)<b>; ברם בהוא דלא פליג</b> – אבל באותו (חכם) שלא חלוק (במקרה שאין מחלוקת בדבר)<b>, בין סבר</b> – בין סובר (שהוא בעל סברה, שהוא סבורא), <b>בין לא סבר</b> – ובין לא סובר (שאינו בעל סברה, שאינו סבורא), <b>- עבד</b> – עושה (הוא לומד ממורה ההוראה או מעושה המעשה. - הנושא במאמר 'בין דסבר בין דלא סבר' מתייחס ללומד, ואילו הנושא ב'בהוא דפליג / דלא פליג' מתייחס למלמד (""אוצר לשונות ירושלמיים"", עמוד 1544, הערה 22))<b>.</b><br><br><small>עד כאן המקבילה בירושלמי פיאה.<br>נראה שתחילתה של המקבילה: המימרה ""רבי זעורה בשם רבי יוחנן: אם באת הלכה תחת ידיך ואין את יודע מה טיבה, אל תפליגינה לדבר אחר"", וסופה של המקבילה: מן המימרה ""רבי זעורה בשם שמואל: אין מורין לא מן ההלכות... אלא מן התלמוד"" ואילך - מקורם בירושלמי פיאה. המימרה של רבי זעורה בשם רבי יוחנן מתייחסת להלכה במשנה בפיאה בעניין הזורע שני מיני חיטים, ועל המימרה של רבי זעורה בשם שמואל הקשו מההלכה בעניין הזורע שני מיני חיטים ושני מיני שעורים, ובעקבות המימרה של רבי זעורה בשם שמואל הובאה מימרה דומה של רבי חנניה בשם שמואל.<br>נראה שאמצעה של המקבילה: המאמרים בעניין הדברים שבכתב שהם מיעוטה של התורה והדברים שבעל פה שהם רובה של התורה - מקורו בירושלמי חגיגה. מאמרים אלה מתקשרים למשנה כאן על ההלכות שיש להן מקרא ממועט והלכות מרובות.<br>חלקי המקבילה שמקורם בפיאה הועתקו לחגיגה וחלקי המקבילה שמקורם בחגיגה הועתקו לפיאה, כיוון שבכולם נזכרו הלכות בכלל והלכות ודברים שנאמרו למשה בסיני.<br><br>ב<b>בבלי בבא בתרא</b> קל,ב אמרו: תנו רבנן: אין למדים הלכה לא מפי תלמוד (מהלכה שחכם מורה בבית המדרש) ולא מפי מעשה (ממעשה שחכם עושה), עד שיאמרו לו (לשואל) ""הלכה למעשה"". שאל ואמרו לו ""הלכה למעשה"" - ילך ויעשה (כמו שהורו לו).<br><br>בבבלי: אין למדים מפי תלמוד. ובירושלמי: אין למדים מן ההורייה. ונראה שהיא היא.</small>"
Jerusalem Talmud Chagigah 1:8:14,"רִבִּי אַבָּהוּ בְשֵׁם רִבִּי יוֹחָנָן. כָּל־הָאִסּוּרִין שֶׁרִיבָה עֲלֵיהֶן. שׁוֹגֵג מוּתָּר מֵזֵיד אָסוּר. וְלֹא מַתְנִיתָה הִיא. אִם שׁוֹגֵג מוּתָּר. אִם מֵזִיד אָסוּר׃ מַתְנִיתָה בִתְרוּמָה דְרוֹבָהּ. אֲתַא מֵימַר לָךְ. וַאֲפִילוּ בִּשְׁאָר כָּל־הַדְּבָרִים. רִבִּי אָחָא בְשֵׁם רִבִּי יוֹנָתָן. <i data-overlay=""Vilna Pages"" data-value=""8a""></i>כְּשֵׁם שֶׁמִּצְוָה לוֹמַר עַל דָּבָר שֶׁהוּא נַעֲשֶׂה כָּךְ מִצְוָה שֶׁלֹּא לוֹמַר עַל דָּבָר שֶׁאֵינוֹ נַעֲשֶׂה. אָמַר רִבִּי לָֽעְזָר. כְּשֵׁם שֶׁאָסוּר לְטַהֵר אֶת הַטָּמֵא כָּךְ אָסוּר לְטַמֵּא אֶת הַטָּהוֹר. רִבִּי אַבָּא בַּר יַעֲקֹב בְּשֵׁם רִבִּי יוֹחָנָן. אִם בָּאָת הֲלָכָה תַחַת יָדֶיךָ וְאֵין אַתְּ יוֹדֵעַ אִם לִתְלוֹת אִם לִשְׂרוֹף. לְעוֹלָם הֲוֵי רָץ אַחַר הַשְּׂרֵיפָה יוֹתֵר מִן הַתְּלִייָה. שֶׁאֵין לָךְ חָבִיב בַּתּוֹרָה מִפָּרִים הַנִּשְׂרָפִין וּשְׂעִירִים הַנִּשְׂרָפִין וְהֵן בַּשְּׂרֵיפָה. רִבִּי יוֹסֵי בָעֵי. וּלְמֵידִין דָּבָר שֶׁאֵין מִצְוָתוּ לְכָאן מִדָּבָר שֶׁמִּצְוָתוֹ לְכָאן.","כאן התחלת מקבילה בירושלמי תרומות ה,ט.<br><b>רבי אבהו</b> (אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: כל הא</b>י<b>סורין</b> – שיש בהם דין ביטול, שנתערבו מאליהם בתוך היתר, אלא שאין בו כדי שיעור ביטול, <b>שריבה עליהן</b> – שהוסיף היתר כדי לבטלם<b>, שוגג</b> – אם הוסיף בשוגג, שלא התכוון לבטל, <b>- מותר</b> – האיסורים בטלים והתערובת מותרת<b>, מזיד</b> – אם הוסיף במזיד, שהתכוון לבטל, <b>- אסור</b> – האיסורים אינם בטלים והתערובת אסורה<b>.</b><br>ומציעים קושיה (על דברי רבי יוחנן): <b>ולא מתניתא היא:</b> – ו(כי) לא משנה היא (משנה תרומות ה,ט): <b>סאה תרומה שנפלה לפחות ממאה</b> – לתוך פחות ממאה סאה חולין, <b>ואחר כך נפלו שם חולין</b> – ויש בחולין בין הכול מאה סאה<b>, אם שוגג</b> – אם החולין הנוספים נפלו בשוגג, <b>- מותר</b> – שהתרומה בטלה באחד ומאה, ומרים סאה ונותנה לכוהן, והשאר מותר<b>,</b> ו<b>אם מזיד</b> – שהוסיף את החולין במזיד, <b>- אסור</b> – אין התרומה בטלה, והכול מדומע (כל התערובת נעשית כתרומה ואסורה באכילה לישראל)<b>?!</b> (בתמיהה) – הטעם הוא, שקנסוהו חכמים על שהוסיף במזיד, לפי שאין מבטלים איסור לכתחילה. הרי שאין חידוש בדברי רבי יוחנן, מכיוון שדבריו כבר עולים מהמשנה!<br>ומציעים תירוץ לקושיה (המבוסס על הבחנה בין המקרה שבו מדובר במשנה לדברי רבי יוחנן, ומסביר מה בא רבי יוחנן לחדש, כדי להבהיר מדוע אין דבריו מיותרים): <b>מתניתא</b> – המשנה (היא) <b>- בתרומה</b> – במקרה של תרומה<b>. דרובה אתא מימור לך</b> – גדולה (מזאת) בא לומר לך (חידוש גדול יותר בא לומר לך רבי יוחנן שעליו הקשו. - במקבילה רק: 'אתא מימור לך' - בא לומר לך (רבי יוחנן שעליו הקשו מחדש משהו שלא היה ניתן להסיקו מן המשנה)), <b>-</b> (<b>ו</b>)<b>אפילו בשאר כל הדברים</b> – רבי יוחנן הרחיב את תחולת ההלכה הזאת שבמשנה גם על איסורים אחרים שיש בהם דין ביטול, שאם ריבה בשוגג מותר ובמזיד אסור (המילה 'דרובה' אינה במקבילה, ומצד העניין נראה שכן עיקר (""הטרמינולוגיה של הירושלמי"", עמוד 97, הערה 496; עמוד 462, הערה 604). למונחים 'אתא מימר לך' ו'דרובא אתא מימר לך' הוראות שונות: 'אתא מימר לך' בא להסביר את עצם הצורך במקור מסוים הנראה מובן מאליו ולכן מיותר, בעוד ש'דרובא אתא מימר לך' בא לפתור בעיה או תמיהה המתעוררת לאור תוכנו של המקור על ידי הרחבת החידוש שבו (שם, עמוד 98 ועמוד 142))<b>.</b><br><br>כאן התחלת מקבילה גם בירושלמי סוטה ח,א.<br><b>רבי אחא</b> (אמורא ארץ ישראלי בדור הרביעי) אמר <b>בשם רבי יונתן</b> (אמורא ארץ ישראלי בדור הראשון)<b>: כשם שמצוה לומר על דבר שהוא נעשה</b> – כמו שיש לחכם להזהיר ולצוות את הרבים על דבר שהוא יודע שישמעו ויקבלו ממנו והדבר ייעשה<b>, כך מצוה שלא לומר על דבר שאינו נעשה</b> – כך אין לחכם להזהיר ולצוות את הרבים על דבר שהוא יודע שלא ישמעו ולא יקבלו ממנו והדבר לא ייעשה, כדי שלא ידבר דבריו לריק<b>.</b><br><br><small>ב<b>בבלי יבמות</b> סה,ב אמרו: אמר רבי אילעא משום רבי אלעזר ברבי שמעון: כשם שמצווה על אדם לומר דבר הנשמע, כך מצווה על אדם שלא לומר דבר שאינו נשמע. - רבי אבא אומר: חובה (היא שלא לומר), שנאמר: ""אל תוכח לץ פן ישנאך, הוכח לחכם ויאהבך"" (משלי ט,ח).</small><br><br><b>אמר רבי לעזר</b> (אמורא בדור השני)<b>: כשם שאסור לטהר את הטמא</b> – כמו שאין לחכם להקל שלא כדין ולטהר דבר שהוא טמא<b>, כך אסור לטמא את הטהור</b> – כך אין לחכם להחמיר שלא כדין ולטמא דבר שהוא טהור, ואם יש לחכם ספק בדבר ואינו יודע האם הוא טהור, עליו לעמוד על הדבר ואין לו להחמיר מספק ולטמא, שאין הבדל בין הקלה שלא כדין ובין החמרה שלא כדין<b>.</b><br><br><b>רבי אבא בר יעקב</b> (אמורא ארץ ישראלי בדור השלישי) אמר <b>בשם רבי יוחנן: אם באת</b> (באה) <b>הלכה</b> (דין) <b>תחת ידיך</b> – אם נזדמנה לך הלכה בעניין תרומה או בעניין בשר קודשים, <b>ואין את</b> (אתה) <b>יודע אם לתלות</b> (להניח בחזקת ספק) <b>אם</b> (או) <b>לשרוף</b> – האם הדבר ספק טמא ויש לתלות אותו עד שיתברר הספק ולא לאכול ולא לשרוף אותו, או שמא הוא ודאי טמא ויש לשרוף אותו<b>, לעולם הוי רץ אחר השריפה יותר מן התלייה</b> – יש לך לשאוף ולהעדיף לשרוף אותו יותר מלתלות אותו, ואין לך לחשוש שמא נשרף דבר טהור<b>, שאין לך חביב בתורה</b> יותר <b>מפרים הנשרפין ושעירים הנשרפין והן בשריפה</b> – פר כוהן משיח (שכוהן גדול חייב על שגגת הוראה ומעשה בעבירה שחייבים על זדונה כרת ועל שגגתה חטאת), ופר העלם דבר של ציבור (שבית דין חייבים על שגגת הוראה בעבירה שחייבים על זדונה כרת ועל שגגתה חטאת, כשעשו הציבור על סמך הוראתם), ופר ושעיר של יום הכיפורים, ושעיר עבודה זרה (שבית דין חייבים על שגגת הוראה בעבודה זרה, כשעשו הציבור על סמך הוראתם), שדמם נזרק בהיכל ואימוריהם קרבים על המזבח החיצון, ובשרם ועורם נשרפים מחוץ לירושלים (מחוץ לשלוש מחנות) בבית הדשן (מקום שמוציאים לשם את הדשן של המזבח החיצון). פרים הנשרפים ושעירים הנשרפים חביבים כי דמם נזרק בהיכל<b>.</b><br>ומציעים קושיה: <b>רבי יוסי</b> (מגדולי אמוראי ארץ ישראל בדור הרביעי) <b>בעי</b> – שואל (מקשה)<b>: ולמידין</b> (במקבילה בתרומות: 'דנין') <b>דבר</b> – תרומה או בשר קודשים, <b>שאין מצותו לכאן</b> (צריך לומר: 'לכך', וכן הוא במקבילה בסוטה בכתב יד רומי) – שמצוותו אינה מצריכה לשרוף אותו, אלא אם הוא ודאי טמא, <b>מדבר</b> – מפרים הנשרפים ושעירים הנשרפים, <b>שמצותו לכאן</b> (צריך לומר: 'לכך', וכן הוא במקבילה בתרומות בכתב יד רומי) – שמצוותו מצריכה לשרוף אותו<b>?!</b> (בתמיהה) – ולכן אין לך לשרוף תרומה או בשר קודשים שאין אתה יודע האם לתלות או לשרוף! - אין מתרצים את הקושיה.<br><br><small>עד כאן המקבילות בירושלמי תרומות וסוטה.<br>המימרה של רבי אבהו בשם רבי יוחנן והקושיה והתירוץ למימרה מקורם בירושלמי תרומות.<br>נראה שהמימרה של רבי אבהו בשם רבי יוחנן הובאה כאן, משום שלפיה למדים הלכה מן המשניות, שלא כדברי רבי זעורה בשם שמואל, ואף מרחיבים את תחולתן של המשניות.<br>המימרה של רבי אחא בשם רבי יונתן מקורה בירושלמי סוטה. בירושלמי סוטה אמרו לפני המימרה של רבי אחא בשם רבי יונתן: ""אמר רבי יוחנן: כל שאינו כגון אילו שהיתה ספיקה [בכתב יד רומי נוסף: בידם] למחות - אל ימחה"". המימרה של רבי יוחנן קשורה למשנה שם, ועניינן של שתי המימרות הללו דומה.<br>נראה שהמימרות של רבי לעזר ושל רבי אבא בר יעקב בשם רבי יוחנן מקורן בירושלמי חגיגה, כיוון שהן עוסקות בפסיקת הלכות של חכם, כמו המימרות שהובאו כאן לעיל. לשונה של המימרה השנייה ""אם באת הלכה תחת ידיך ואין את יודע..."" שווה ללשונה של מימרה שהובאה כאן לעיל.<br>המימרה של רבי לעזר נסמכה למימרה של רבי אחא בשם רבי יונתן בשל לשונן הדומה ""כשם ש... כך..."" ומשום ששתיהן עוסקות באמירה לרבים של חכם ובפסיקת הלכה של חכם.</small>"
Jerusalem Talmud Chagigah 2:1:1,<strong><big>משנה:</big></strong> אֵין דּוֹרְשִׁין בָּעֲרָיוֹת בִּשְׁלֹשָׁה. וְלֹא בְּמַעֲשֵׂה בְּרֵאשִׁית בִּשְׁנָיִם. וְלֹא בַּמֶּרְכָּבָה בְּיָחִיד אֶלָּא אִם כֵּן הָיָה חָכָם מֵבִין מִדַּעְתּוֹ. כָּל־הַמִּסְתַּכֵּל בְּאַרְבָּעָה דְּבָרִים רָתוּי לוֹ כְּאִילּוּ לֹא בָּא לָעוֹלָם מַה לְּמַעְלָן וּמַה לְּמַטָּן מַה לְּפָנִים וּמַה לְּאָחוֹר. כָּל־שֶׁלֹּא חָס עַל כְּבוֹד קוֹנוֹ רָאוּי לוֹ כְּאִילּוּ שֶׁלֹּא בָּא לָעוֹלָם׃,"<big><strong>משנה</strong></big><br>אגב המשנה הקודמת המסיימת בעניין עריות, מובאת כאן משנה זו הפותחת בעניין עריות.<br><b>אין דורשין</b> – אין מפרשים בדרך המדרש, <b>בעריות</b> – בפרשת עריות (ויקרא פרק יח; כ,י ואילך), <b>בשלשה</b> (בכתב יד אחד של המשנה: 'לשלשה', והוא על פי הבבלי חגיגה יא,ב) – לפני שלושה בני אדם (וכל שכן שאין דורשים ביותר משלושה), אבל דורשים לשניים<b>, ולא במעשה בראשית</b> – בפרשת בריאת העולם (בראשית פרק א), <b>בשנים</b> (בכתב יד אחד של המשנה: 'לשנים', והוא על פי הבבלי) – אפילו לשניים, אבל דורשים ליחיד<b>, ולא במרכבה</b> – במעשה מרכבה (תיאור מקום מושבו של ה' - יחזקאל פרק א), <b>ביחיד</b> (בכתב יד אחד של המשנה: 'ליחיד', והוא על פי הבבלי) – אפילו ליחיד<b>, אלא אם כן היה</b> – אותו יחיד, <b>חכם מבין</b> (בשני כתבי יד של המשנה: 'והבין', ובכתב יד שלישי של המשנה: 'מבין') <b>מדעתו</b> – כבר הבין מכוח עצמו והגיע מעצמו להשגה הנכונה במעשה מרכבה, ולא שלמד מרבו<b>.</b><br>(<b>ו</b>)<b>כל המסתכל</b> (שם ליבו, נותן דעתו) <b>בארבעה דברים</b> – המפורטים להלן, <b>רתוי</b> (טוב וראוי) <b>לו כאילו לא בא לעולם</b> – טוב היה לו אילו לא בא לעולם. ואלו הם ארבעה הדברים<b>: מה למעלן</b> – מה מעל השמים, <b>ומה למטן</b> – מה מתחת הארץ<b>, מה לפנים</b> (בעבר) – מה היה לפני בריאת העולם, <b>ומה לאחור</b> (לעתיד) – מה יהיה באחרית ימי העולם. שני הדברים הראשונים מכוונים למימד המקום ושני הדברים האחרונים מכוונים למימד הזמן, ואין לעסוק בהם כלל<b>.</b><br><b>כל שלא חס על כבוד קונו</b> – כבוד ה', כלומר, שהוא עוסק במעשה מרכבה, שעצם העיסוק באלוהות יש בו כדי לפגום בכבוד ה', <b>רתוי לו כאילו לא בא לעולם.</b>"
Jerusalem Talmud Chagigah 2:1:2,"<strong><big>הלכה:</big></strong> <i data-overlay=""Venice Columns"" data-value=""77a""></i>אֵין דּוֹרְשִׁין בָּעֲרָיוֹת בִּשְׁלֹשָׁה כול׳. רִבִּי בָּא בְשֵׁם רַב יְהוּדָה. דְּרִבִּי עֲקִיבָה הִיא. בְּרַם כְּרִבִּי יִשְׁמָעֵאל. דְּרִבִּי יִשְׁמָעֵאל תַּנֵּי אַזְהָרוֹת <i data-overlay=""Vilna Pages"" data-value=""8b""></i>לְעוֹבְדָה. מִן דְּרִבִּי אִמִּי יְתִיב מַתְנֵי. אַזְהָרָה לַשּׁוֹכֵב אַזְהָרָה לַנִּשְׁכָּב. הָדָא אָֽמְרָה. הֲלָכָה כְרִבִּי יִשְׁמָעֵאל.","<big><strong>תלמוד</strong></big><br>במשנה שנינו: <b>""אין דורשין בעריות בשלשה"" כול'.</b><br>מזהים את התנא העומד מאחורי הקביעה עלומת השם: <b>רבי בא</b> (רבי אבא, אמורא בדור השלישי) אמר <b>בשם רב יהודה</b> (מגדולי אמוראי בבל בדור השני)<b>: דרבי עקיבה</b> (תנא בדור השלישי, מגדולי התנאים) <b>היא</b> – של רבי עקיבה היא (משנתנו היא שיטת רבי עקיבה, ואכן בית מדרשו של רבי עקיבה לא היו שונים ברבים מדרש הלכה של פרשת עריות)<b>, ברם</b> – אבל <b>כרבי ישמעאל</b> (מגדולי התנאים בדור השלישי) <b>-</b> (צריך להוסיף כמו להלן: '<b>דורשין</b>', וכן כתבו ב""שערי תורת ארץ ישראל"" וב""מבואות לספרות התנאים"" עמוד 49 ועמוד 640) – שונים ברבים מדרש הלכה של פרשת עריות (ואכן בית מדרשו של רבי ישמעאל היו שונים ברבים מדרש הלכה של פרשת עריות)<b>, דרבי ישמעאל תני</b> – שרבי ישמעאל שונה <b>אזהרות</b> – רבי ישמעאל היה שונה ברבים מדרש הלכה של פרשת העריות ולומד מהכתובים אזהרות<b>.</b><br>ושואלים: <b>לעובדה?</b> – למעשה? (האם מותר לנהוג כך - כרבי ישמעאל - הלכה למעשה ולדרוש בעריות ברבים? (""תוספתא כפשוטה""))<br>ומשיבים בהצעת היסק: <b>מן</b> (צריך לומר כמו להלן: 'מן <b>מה</b>') <b>דרבי אמי</b> (אמורא ארץ ישראלי בדור השלישי) <b>יתיב מתני:</b> – ממה שרבי אמי (היה) יושב (ו)מַשְׁנֶה (שונה לאחרים מדרש הלכה העוסק בעריות): <b>אזהרה לשוכב, אזהרה לנשכב</b> – למדים מכתוב אחד אזהרה לשוכב עם זכר או עם בהמה, ולמדים מכתוב אחר אזהרה לנשכב לזכר או לבהמה, וכך אמר רבי ישמעאל, הרי שרבי אמי סבר כרבי ישמעאל שמותר לדרוש בעריות ברבים<b>, הדא אמרה:</b> – זאת אומרת: <b>הלכה כרבי ישמעאל</b> – שמותר לדרוש בעריות ברבים<b>.</b><br><br><small>במדרש התנאי לספר ויקרא, ספרא, שמקורו בבית המדרש של רבי עקיבה, פרשת עריות לא נדרשה בו כלל, שכן דבי רבי עקיבה לא דרשו ולא שנו ברבים פרשת עריות. הקטע לפרשה זו המצוי בספרא שבידינו מקורו בדבי רבי ישמעאל, כפי שעולה הן משמות החכמים הנזכרים בו והן מן המונחים המדרשיים המשמשים בו.<br><br>ב<b>ספרא</b> 'קדושים' פרשה י נאמר (בעניין משכב זכר): רבי ישמעאל אומר: ...עונש שמענו, אזהרה לא שמענו. תלמוד לומר: ""ואת זכר לא תשכב משכבי אישה"" (ויקרא יח,כב). אין לי אלא אזהרה לשוכב, אזהרה לנשכב מניין? תלמוד לומר: ""לא יהיה קדש מבני ישראל"" (דברים כג,יח), ואומר: ""וגם קדש היה בארץ"" (מלכים א יד,כד). רבי עקיבא אומר: ""ואת זכר לא תשכב משכבי אישה"" - 'לא תִּשָּׁכֵב' (בבניין נפעל).<br>ו<b>שם</b> נאמר (בעניין משכב בהמה): למדנו עונש בין לשוכב בין לנשכב, אזהרה מניין? תלמוד לומר: ""ובכל בהמה לא תיתן שכובתך לטומאה בה"" (ויקרא יח,כג). למדנו אזהרה לשוכב, אזהרה לנשכב מניין? תלמוד לומר: ""לא יהיה קדש מבני ישראל"" (דברים כג,יח), ואומר: ""וגם קדש היה בארץ"" (מלכים א יד,כד); דברי רבי ישמעאל. רבי עקיבא אומר: אינו צריך, הרי הוא אומר: ""לא תיתן שכובתך"" - 'לא תיתן שכיבתך'.<br><br>ב<b>ירושלמי סנהדרין</b> ז,ד אמרו: ""הבא על הזכור"". - אזהרה לבא על הזכור מניין? ""ואת זכר לא תשכב משכבי אישה""... עד כדון לשוכב, לנשכב מניין? ""ואת זכר לא תשכב משכבי אישה"" - קרי ביה 'לא תישכב'. עד כדון כרבי עקיבה. כרבי ישמעאל? ""לא יהיה קדש מבני ישראל"".<br><br>ב<b>בבלי סנהדרין</b> נד,א-ב אמרו: זכור מנלן? דתנו רבנן: ...עונש שמענו, אזהרה מניין? תלמוד לומר: ""ואת זכר לא תשכב משכבי אישה"" (ויקרא יח,כב). למדנו אזהרה לשוכב, אזהרה לנשכב מניין? תלמוד לומר: ""לא יהיה קדש מבני ישראל"" (דברים כג,יח), ואומר: ""וגם קדש היה בארץ"" (מלכים א יד,כד); דברי רבי ישמעאל. רבי עקיבא אומר: אינו צריך, הרי הוא אומר: ""ואת זכר לא תשכב משכבי אישה"" - 'לא תִּשָּׁכֵב'.<br>בהמה מנלן? דתנו רבנן: ...למדנו עונש בין לשוכב בין לנשכב, אזהרה מניין? - תלמוד לומר: ""ובכל בהמה לא תיתן שכובתך לטומאה בה"" (ויקרא יח,כג). למדנו אזהרה לשוכב, אזהרה לנשכב מניין? תלמוד לומר: ""לא יהיה קדש מבני ישראל"" (דברים כג,יח), ואומר: ""וגם קדש היה בארץ"" (מלכים א יד,כד); דברי רבי ישמעאל. רבי עקיבא אומר: אינו צריך, הרי הוא אומר: ""לא תיתן שכובתך"" - 'לא תיתן שכיבתך'.<br><br>יש להסביר את דעתו של רבי עקיבא לאור דרך מדרשו המופלגת וחששו כי פרסומה ברבים בתחום העריות, שנפשו של האדם מחמדתן ומתאווה להן, עשויה לגרום לפרצות ויבואו להתיר איסור (כלשון הבבלי חגיגה יא,ב). מסתבר שמטעם דומה אסר רבי עקיבא לדרוש ברבים גם בתחומים הרגישים של מעשה בראשית ומעשה מרכבה. לעומתו רבי ישמעאל אחז בדרך מדרשית מתונה יותר, ואולי זו הסיבה שלא חש לדרוש ברבים בשלושת התחומים הללו (ירושלמי כאן). ואכן, האסכולה מבית מדרשו של רבי ישמעאל כללה דרשות לפרשות העריות. דרך דומה נקט רבי ישמעאל בהתירו לדרוש במעשה בראשית ובמעשה מרכבה (""קווים לתולדות התפתחותה של מידת כלל ופרט בתקופת התנאים"", ""מחקרים בתלמוד ובמדרש"", עמוד 184, הערה 42).<br><br>לפי הירושלמי להלן, לדברי הכול אסור לדרוש במעשה מרכבה ברבים, ולא רק לשיטת רבי עקיבה.</small>"
Jerusalem Talmud Chagigah 2:1:3,וְלֹא בְּמַעֲשֵׂה בְּרֵאשִׁית בִּשְׁנָיִם. רִבִּי בָּא בְשֵׁם רַב יְהוּדָה. דְּרִבִּי עֲקִיבָה הִיא. בְּרַם כְּרִבִּי יִשְׁמָעֵאל דּוֹרְשִׁין לְעוֹבְדָה. מִן מַה דְרִבִּי יוּדָה בַּר פָּזִי יְתִיב דְּרַשׁ. כַּתְּחִילָּה הָיָה הָעוֹלָם מַיִם בְּמַיִם. הָדָא אָֽמְרָה. הֲלָכָה כְרִבִּי יִשְׁמָעֵאל. דָּרַשׁ רִבִּי יוּדָה בַּר פָּזִי. בַּתְּחִילָּה הָיָה הָעוֹלָם מַיִם בְּמַיִם. מַה טַעַם. וְר֣וּחַ אֱלֹהִ֔ים מְרַחֶפֶ֭ת עַל־פְּנֵ֥י הַמָּֽיִם׃ חָזַר וַעֲשָׂאוֹ שֶׁלֶג. מַשְׁלִ֣יךְ קַֽרְח֣וֹ כְפִיתִּים. חָזַר וַעֲשָׂאוֹ אֶרֶץ. כִּ֤י לַשֶּׁ֨לֶג ׀ יֹאמַ֗ר הֱוֵ֫א אָ֥רֶץ. וְהָאָרֶץ עוֹמֶדֶת עַל מַיִם. לְרוֹקַע הָ֭אָרֶץ עַל־הַמָּ֑יִם. וְהַמַּיִם עוֹמְדִים עַל הָרִים. עַל־הָ֝רִ֗ים יַֽעַמְדוּ־מָֽיִם׃ וְהֶהָרִים עוֹמְדִין עַל רוּחַ. כִּ֡י הִנֵּה יוֹצֵ֨ר הָרִ֜ים וּבוֹרֵא ר֗וּחַ. וְהָרוּחַ תְּלוּיָה בַסְּעָרָה. ר֥וּחַ סְ֝עָרָ֗ה עֹ֘שָׂ֥ה דְבָרֽוֹ׃ וּסְעָרָה עֲשָׂאָהּ הַקָּדוֹשׁ בָּרוּךְ הוּא כְּמִין קַמֵיעַ וּתָלָייָהּ בִּזְרוֹעוֹ שֶׁנֶּאֱמַר וּמִתַּחַ֭ת זְרוֹעוֹת עוֹלָם֑.,"במשנה שנינו: <b>""ולא במעשה בראשית בשנים"".</b><br>מזהים את התנא העומד מאחורי הקביעה עלומת השם: <b>רבי בא</b> אמר <b>בשם רב יהודה: דרבי עקיבה היא</b> – של רבי עקיבה היא<b>, ברם</b> – אבל <b>כרבי ישמעאל - דורשין</b> – שונים ברבים מדרש של פרשת מעשה בראשית<b>.</b><br>ושואלים: <b>לעובדה?</b> – למעשה? (האם מותר לנהוג כך - כרבי ישמעאל - הלכה למעשה ולדרוש במעשה בראשית ברבים? (""תוספתא כפשוטה""))<br>ומשיבים בהצעת היסק: <b>מן מה דרבי יודה בר פזי</b> (רבי יהודה בר סימון, אמורא ארץ ישראלי בדור השלישי והרביעי) <b>יתיב דרש:</b> – ממה שרבי יודה בר פזי (היה) יושב (ו)דורש (במעשה בראשית ברבים): <b>כתחילה</b> – בהתחלה (לפני הבריאה), <b>היה העולם מים במים</b> – כל שטח הארץ היה מים, שלא היה בעולם אלא מים בלבד, ולא היה מקום פנוי ממים, כאמור להלן, הרי שרבי יודה בר פזי סבר כרבי ישמעאל שמותר לדרוש במעשה בראשית ברבים<b>, הדא אמרה:</b> – זאת אומרת: <b>הלכה כרבי ישמעאל</b> – שמותר לדרוש במעשה בראשית ברבים<b>.</b><br><br><small>ב<b>בראשית רבה</b> א,יד נאמר: ""את השמים ואת הארץ"" - רבי ישמעאל שאל את רבי עקיבה, אמר לו: אתה שימשתה את נחום איש גם זו עשרים ושתיים שנה, שהיה דורש: 'אכ'ים 'רק'ים - מיעוטים, 'את'ים 'גמ'ים - ריבויים, הדֵין 'את' דכתיב הכא מהו? - אמר לו (רבי עקיבה): אילו נאמר: 'בראשית ברא אלוהים שמים וארץ', היינו אומרים: אף שמים וארץ אלוהות (שלושה בוראים היו: אלוהים, השמים והארץ). אמר לו (רבי ישמעאל): ""כי לא דבר ריק הוא מכם"" (דברים לב,מז), ואם ריק הוא - מכם, שאין אתם יודעים לדרוש (אין בתורה דבר שנכתב לבטלה, ואם נראה דבר בתורה שהוא ריק, הרי 'מכם' - אתם אשמים בדבר, שבשעה שאין אתם יגעים בדבר אין אתם יודעים לדרוש), אלא ""את השמים"" - לרבות חמה ולבנה כוכבים ומזלות, ""ואת הארץ"" - לרבות אילנות ודשאים וגן עדן (דורש: השמים וכל אשר איתם, הארץ וכל אשר איתה. ולפי זה אין הפסוק הזה אלא כעין מבוא כללי מקוצר שפרטיו באים אחר כך: ""את השמים"" כלל, ופרטיו באים ביום שני וביום רביעי; ""ואת הארץ"" כלל, ופרטיו ביום שלישי).<br><br>על המשנה שאין דורשים במעשה בראשית בשניים נאמר בירושלמי: ""דרבי עקיבה היא, ברם כרבי ישמעאל - דורשין"". משמעותה של מחלוקת זו מתבארת לאור מחלוקת אחרת שביניהם (בראשית רבה א,יד) בדבר פירושו של הפסוק הראשון בבראשית. רבי ישמעאל שואל את רבי עקיבה את פירוש הפסוק לשיטתו, היא שיטת נחום איש גם זו, שדרש 'את'ים. אבל תשובתו של רבי עקיבה באה להוציא מכלל פירוש גנוסטי. ה'את'ים אינם באים לרבות אלא להבדיל בין אלוהים לבין שמים וארץ ולהורות שאלה אינם בוראים אלא ברואים, וכי לא היו לו לקב""ה שותפים במעשה הבריאה. דרשה מעין זו היתה עניין ליחידים, שעמדו בוויכוח עם מינים וידעו את דעותיהם. לא היה מקום לדרוש אותה ברבים. רבי ישמעאל טוען כנגד רבי עקיבא שדורשי 'את'ים יכולים למצוא גם בפסוק זה ריבוי, שהשמים והארץ נבראו כבר ביום ראשון עם כל צבאם. דרשה זו יכלה להידרש ברבים (""חז""ל"", עמודים 161-162).<br>חששו של רבי עקיבה (""אילו נאמר: 'בראשית ברא אלוהים שמים וארץ', היינו אומרים: אף שמים וארץ אלוהות"") תואם לפירוש גנוסטי לפסוק זה, שלפיו המילים 'ראשית', 'אלוהים', 'שמים' ו'ארץ' הן כינויים לארבע רשויות שמימיות (""מהדורת המכילתא דרבי ישמעאל לשמות בראי קטעי הגניזה"", ""תרביץ"" נה, עמוד 523).</small><br><br><b>דרש</b> – דרשה בציבור, <b>רבי יודה בר פזי: בתחילה היה העולם מים במים</b> – כל העולם כולו היה מים<b>. מה טעמא?</b> – מה הטעם? (מה המקור בכתוב לדבר זה?) - כתוב (בפתיחה למעשה בראשית): <b>""וְרוּחַ אֱלֹהִים מְרַחֶפֶת עַל פְּנֵי הַמָּיִם""</b> (בראשית א,ב) – רוח אלוהים היתה מנשבת מעל למים שהיו בעולם. ויש לשאול, שהלוא על פני כל העולם היתה מרחפת רוח אלוהים, ומדוע הכתוב אומר שעל פני המים בלבד היתה מרחפת רוח אלוהים? אלא יש להשיב, שכל העולם כולו היה מים<b>. חזר ועשאו שלג -</b> כתוב (בשבח ה' בהורדת שלג וגשם): <b>""מַשְׁלִיךְ קַרְחוֹ כְפִתִּים""</b> (תהילים קמז,יז) – ה' מקפיא את המים היורדים מן השמים לגושי קרח; ויש לדרוש, שה' הפך את המים שהיו על פני העולם לגושים קפואים של שלג<b>. חזר ועשאו ארץ -</b> כתוב (בתיאור פעולות ה' בהורדת גשמים): <b>""כִּי לַשֶּׁלֶג יֹאמַר</b>: <b>הֱוֵא אָרֶץ""</b> (איוב לז,ו) – ה' אומר לשלג שיירד על הארץ; ויש לדרוש, שה' הפך את השלג שהיה על פני העולם לארץ על ידי שנעשה עפר<b>. והארץ עומדת על מים -</b> כתוב (בתיאור בריאת העולם): <b>""לְרֹקַע הָאָרֶץ עַל הַמָּיִם""</b> (תהילים קלו,ו) – ה' שטח את הארץ מעל למים; ומכאן שה' העמיד את הארץ על מים<b>. והמים עומדים על הרים -</b> כתוב (בתיאור הארץ לפני התחלת הבריאה): <b>""עַל הָרִים יַעַמְדוּ מָיִם""</b> (תהילים קד,ו) – המים עמדו על ההרים; ומכאן שהמים שהארץ עומדת עליהם עומדים על הרים<b>. וההרים עומדין על רוח - ""כִּי הִנֵּה יוֹצֵר הָרִים וּבֹרֵא רוּחַ""</b> (עמוס ד,יג) – בעת בריאת העולם ה' יצר הרים וברא רוח, וה' העמיד את ההרים על רוח (בריאת הרוח קדמה ליצירת ההרים, ואפשר שזה נסמך על הכתיב השונה של שתי צורות הבינוני: ""יוצר"" מלא וא""ו ו""ברא"" חסר וא""ו, ו""ברא"" נדרש תוך שינוי ניקוד כצורת עבר - 'בָרָא')<b>. והרוח תלויה בסערה -</b> כתוב (בקריאה לכל היצורים להלל את ה'): <b>""רוּחַ סְעָרָה עֹשָׂה דְבָרוֹ""</b> (תהילים קמח,ח) – רוח סערה מקיימת ועושה את דבר ה'; ויש לדרוש את הכתוב: ""רוח - סערה עושה דברו"" - סערה עושה את דברו של הרוח, כלומר, תומכת ברוח, ומכאן שהרוח תלויה על שׂערה (המילה ""סערה"" נדרשת במשמעות חוט שׂיער ולא במשמעות רוח חזקה ביותר)<b>. וסערה עשאה הקב""ה כמין קמיע</b> (נרתיק המכיל כתב השבעות, או עצמים כגון שרשים ואבנים, ואותו קושרים על הגוף מתוך אמונה שירחיק רע, ירפא מחלה, יביא הצלחה, יגן מפני שדים ומזיקים) <b>ותלָייה</b> (ותלאה) <b>בזרועו</b> – השׂערה שהעולם תלוי עליה קשורה לזרועו של הקב""ה, כמו קמיע שקשור לזרועו של אדם<b>, שנאמר</b> – בחתימה של ברכות משה<b>: ""וּמִתַּחַת זְרֹעֹת עוֹלָם""</b> (דברים לג,כז) – כוחו הנצחי של ה' מושל בארץ מתחת; ויש לדרוש את הכתוב, שמתחת העולם נמצאות זרועותיו של ה', שהעולם התלוי על שׂערה נתמך בזרועות ה'<b>.</b><br><br><small>תיאור זה של העולם, התלוי על בלי מה (שׂערה) ונתמך בזרועותיו של הקב""ה, הוא תשובה נגד התיאור היווני, שאחד מהאלים אוחז את העולם העשוי ככדור בזרועותיו ותומך בו על גבו וכתפיו בשל משאו הכבד (בירושלמי עבודה זרה ג,א אמרו בעניין צלמים של הגויים האסורים בהנאה: ""אינו אסור אלא כל שיש בידו מקל או ציפור או כדור... כדור - שהעולם עשוי ככדור"").<br><br>נראה שהביטוי 'כהררים תלויים בסערה / בשׂערה' שנמצא במשנה לעיל א,ח מיוסד על האמור כאן: 'ההרים עומדין על רוח, והרוח תלויה בסערה'. אפשר שהביטוי כלשונו לקוח ממקור קדום, אולי מקור שירי, ולכן בא בו 'הררים' במקום 'הרים'. במקרא בא 'הררי' בכתובים שיריים. ואפשר שהצורה 'הררים' מושפעת מהביטויים במקרא ""הררי קדם"", ""הררי עַד"", ""הררי אֵל"", שהם ההרים הקדומים הקיימים מימי בריאת העולם. במדרשי האגדה יש הביטוי 'הררי עולם', שהוא כינוי מליצי לשלושת אבות האומה.<br>ייתכן שאגב הביטוי 'כהררים תלויים בסערה / בשׂערה' במשנה הקודמת שקשור למעשה בראשית, מובאת כאן המשנה שאחד מענייניה הוא מעשה בראשית.<br><br>ב<b>בבלי חגיגה</b> יב,ב אמרו: תניא: רבי יוסי אומר: אוי להם לבריות שרואות ואינן יודעות מה רואות, עומדות ואין יודעות על מה הן עומדות. הארץ על מה עומדת? - על העמודים, שנאמר: ""המרגיז ארץ ממקומה ועמודיה יתפלצון"" (איוב ט,ו); עמודים - על המים, שנאמר: ""לרוקע הארץ על המים"" (תהילים קלו,ו); מים - על ההרים, שנאמר: ""על הרים יעמדו מים"" (תהילים קד,ו); הרים - על הרוח, שנאמר: ""כי הנה יוצר הרים ובורא רוח"" (עמוס ד,יג); רוח בסערה, שנאמר: ""רוח סערה עושה דברו"" (תהילים קמח,ח); סערה תלויה בזרועו של הקב""ה, שנאמר: ""ומתחת זרועות עולם"" (דברים לג,כז).<br><br>המאמר המקביל בירושלמי אינו מזכיר כלל שהעולם עומד על עמודים.</small>"
Jerusalem Talmud Chagigah 2:1:4,כִּ֡י הִנֵּה יוֹצֵ֨ר הָרִ֜ים וגו׳. זֶה אֶחָד מִשִּׁשָּׁה מִקְרִיּוֹת שֶׁהָיָה רִבִּי קוֹרֵא אוֹתָן ובוֹכֶה. בַּקְּשׁ֤וּ אֶת־י֙י כָּל־עַנְוֵ֣י הָאָ֔רֶץ וגו׳. שִׂנְאוּ־רָע֙ וְאֶ֣הֱבוּ ט֔וֹב וגו׳. יִתֵּ֤ן בֶּֽעָפָר֙ פִּ֔יהוּ וגו׳. כִּ֤י אֶת כָּל הַמַּעֲשֶׂה וגו׳. וַיֹּ֤אמֶר שְׁמוּאֵל֙ אֶל־שָׁא֔וּל לָ֥מָּה הִרְגַּזְתַּנִ֭י וגו׳. אָמַר לוֹ. לֹא הָיָה לָךְ לְהַרְגִּיז אֶת בּוֹרְאֲךָ אֶלָּא בִי. עֲשִׂיתָנִי עֲבוֹדָה זָרָה שֶׁלָּךְ. אֵין אַתְּ יוֹדֵעַ. כְּשֵׁם שֶׁנִּפְרָעִין מִן הָעוֹבֵד כָּךְ נִפְרָעִין מִן הַנֶּעֱבַד. וְלֹא עוֹד אֶלָּא שֶׁהָיִיתִי סָבוּר שֶׁהוּא יוֹם הַדִּין וְנִתְייָרֵאתִי. וַהֲרֵי דְבָרִים קַל וָחוֹמֶר. מָה אִם שֵׁמוּאֵל רַבָּן שֶׁלְנְבִיאִים. שֶׁכָּתוּב בֵּיהּ וַיֵּ֙דַע֙ כָּל־יִשְׂרָאֵ֔ל מִדָּן֭ וְעַד־בְּאֵ֣ר שָׁ֑בַע וגו׳. נִתְייָרֵא מִיּוֹם הַדִּין. אָנוּ עַל אַחַת כַּמָּה וְכַמָּה. וְהָדֵין כִּ֡י הִנֵּה יוֹצֵ֨ר הָרִ֜ים וּבוֹרֵא ר֗וּחַ וגו׳. אֲפִילוּ דְבָרִים שֶׁאֵין בָּהֶן חֵט נִכְתָּבִין לְאָדָם עֵל פִּינַקְסוֹ. וּמִי מַגִּיד לָאָדָם. הֲבָל הַיּוֹצֵא מִפִּיו. רִבִּי חַגַּיי בְשֵׁם רִבִּי יַעֲבֵץ. יוֹצֵ֨ר הָרִ֜ים וּבוֹרֵא ר֗וּחַ. רִבִּי חַגַּיי בְשֵׁם רִבִּי יַעֲבֵץ. אִילֵּין צִיפָּארֵיי. תּוֹהוּ חוֹשֵׁךְ וְאֲפֵילָה.,"מביאים מדרש אגדה לפסוק בעמוס ד,יג שנזכר בדרשה לעיל.<br><b>""כִּי הִנֵּה יוֹצֵר הָרִים"" וגו'</b> (עמוס ד,יג) <b>- זה</b> – פסוק זה הוא <b>אחד מששה מקריות</b> (מקראות) – המפורטים להלן, <b>שהיה רבי</b> (רבי יהודה הנשיא, תנא בדור החמישי) <b>קורא אותן ובוכה</b> – ואלו הם שישה המקראות<b>:</b><br><b>""בַּקְּשׁוּ אֶת י'י כָּל עַנְוֵי הָאָרֶץ</b> אֲשֶׁר מִשְׁפָּטוֹ פָּעָלוּ, בַּקְּשׁוּ צֶדֶק, בַּקְּשׁוּ עֲנָוָה, אוּלַי תִּסָּתְרוּ בְּיוֹם אַף ה'<b>""</b> (צפניה ב,ג) – עִבדו את ה' כל הישרים שעשו את מצוותיו, רִדפו אחר הצדק והיושר, אולי תינצלו בזכות מעשיכם הטובים ביום שיביא ה' פורענות על הרשעים. הרי שגם לאחר שיבקשו צדק וענווה עדיין ספק הוא אם ייסתרו ביום אף ה', ועל זה בכה רבי, שאפילו צדיקים אינם בטוחים מאף ה'<b>;</b><br><b>""שִׂנְאוּ רָע וְאֶהֱבוּ טוֹב</b> וְהַצִּיגוּ בַשַּׁעַר מִשְׁפָּט, אוּלַי יֶחֱנַן ה' אֱלֹהֵי צְבָאוֹת שְׁאֵרִית יוֹסֵף<b>""</b> (עמוס ה,טו) – שִנאו את המעשים הרע ואהבו את המעשים הטובים והקימו משפט צדק בבתי המשפט שבשערי הערים, אולי ייתן ה' חנינה לעם ישראל מן הפורענות. אף פסוק זה מסיים ב""אולי"", ועל זה בכה רבי<b>;</b><br><b>""יִתֵּן בֶּעָפָר פִּיהוּ</b>, אוּלַי יֵשׁ תִּקְוָה; יִתֵּן לְמַכֵּהוּ לֶחִי, יִשְׂבַּע בְּחֶרְפָּה<b>""</b> (איכה ג,כט-ל) – ישפיל עצמו עד עפר, ויסבול מכות ובוז. הרי שגם בן אדם המקבל עליו ייסורים עדיין ספק הוא אם יש לו תקווה, ועל זה בכה רבי<b>;</b><br><b>""כִּי אֶת כָּל מַעֲשֶׂה</b> הָאֱלֹהִים יָבִא בְמִשְׁפָּט עַל כָּל נֶעְלָם, אִם טוֹב וְאִם רָע<b>""</b> (קוהלת יב,יד) – אלוהים מביא את האדם במשפט על כל מעשיו, בין הטובים ובין הרעים, גם על כל המעשים הנסתרים מעיני כול. הרי שגם על מעשים שנעלמו מן האדם ועל מעשים שנראים לאדם כטובים יביא אותו ה' במשפט, ועל זה בכה רבי<b>;</b><br><b>""וַיֹּאמֶר שְׁמוּאֵל אֶל שָׁאוּל</b>: <b>לָמָּה הִרְגַּזְתַּנִי</b> לְהַעֲלוֹת אֹתִי?<b>""</b> (שמואל א כח,טו) – שאול ביקש מבעלת אוב (קוסמת המעלה את רוח המת) שתעלה לו את שמואל המת, ושמואל הוכיח את שאול: מדוע החרדת אותי ממנוחתי בקברי? <b>- אמר לו</b> – שמואל לשאול<b>: לא היה לך להרגיז את בוראך אלא בי?!</b> (בתמיהה) – פירוש המילה ""הרגזתני"": הכעסת באמצעותי את ה', שהשתמשת בי כדי לעשות עבירה זו של העלאה באוב (משמעות זו של השורש רגז - כעס היא בהשפעת הארמית). <b>עשיתני עבודה זרה שלך!</b> – שמעשה אוב הוא מדרכי עובדי עבודה זרה. <b>אין את</b> (אתה) <b>יודע, כשם שנפרעין מן העובד</b> – עונשים את העובד עבודה זרה, <b>כך נפרעין מן הנעבד</b> – עונשים את העבודה הזרה עצמה<b>?!</b> (בתמיהה) – הרי שה' ייפרע גם משמואל שנעשה עבודה זרה. <b>ולא עוד אלא</b> (ולא זו בלבד אלא גם) <b>שהייתי סבור שהוא יום הדין ונתייראתי</b> – פירוש המילה ""הרגזתני"": הפחדת אותי, ששמואל פחד כשהועלה באוב שהוא נתבע לדין שמים על מעשיו (משמעות זו של השורש רגז - פחד ורעד היא המשמעות הרגילה במקרא)<b>. והרי דברים ק</b>ו<b>ל וחומר, מה אם שמואל רבן</b> (אדונם) <b>של</b> ה<b>נביאים, שכתוב בו: ""וַיֵּדַע כָּל יִשְׂרָאֵל מִדָּן וְעַד בְּאֵר שָׁבַע</b> כִּי נֶאֱמָן שְׁמוּאֵל לְנָבִיא לה'<b>""</b> (שמואל א ג,כ) – שמואל הוחזק בארץ ישראל כולה לנביא אמת, <b>- נתיירא מיום הדין, אנו - על אחת כמה וכמה</b> – שיש לנו להתיירא מיום הדין<b>!</b> – ועל כך, מאימת יום הדין, בכה רבי כשקרא פסוק זה.<br><b>והדֵין:</b> – וזה (וגם פסוק זה, שרבי בכה כשקרא אותו): <b>""כִּי הִנֵּה יוֹצֵר הָרִים וּבֹרֵא רוּחַ</b> וּמַגִּיד לְאָדָם מַה שֵּׂחוֹ, עֹשֵׂה שַׁחַר עֵיפָה וְדֹרֵךְ עַל בָּמֳתֵי אָרֶץ, ה' אֱלֹהֵי צְבָאוֹת שְׁמוֹ<b>""</b> (עמוס ד,יג) – ה' בורא את הכול ויודע את הכול עד שיוכל להגיד לאדם מה מחשבתו, ה' עושה אור וחושך ושולט על המקומות הגבוהים בארץ. <b>- אפילו דברים שאין בהן חט</b> (חטא) – אפילו דיבורים מותרים שאדם מדבר, ולא רק דיבורים אסורים, <b>נכתבין לאדם על פינקסו</b> – של האדם הפתוח לפני הקב""ה (פנקס הוא קבוצת לוחות מחוברים בציר ומכוסים בשעווה המשמשים לצורכי כתיבה. מקור המילה ביוונית)<b>, ומי מגיד לאדם</b> – ביום הדין מה הדיבורים שדיבר ונכתבו על פנקסו<b>? הבל היוצא מפיו</b> – הרוח היוצאת מפיו של האדם בשעת דיבורו, שיש לדרוש את הכתוב ""בורא רוח ומגיד לאדם מה שיחו"", שהרוח שה' בורא באדם ובה הוא מדבר היא שאומרת לאדם מה הדיבורים שדיבר ונכתבו על פנקסו<b>.</b><br><br><small>בשישה הפסוקים האלה בכה רבי בשל יראתו מפני יום הדין. ארבעת הפסוקים הראשונים מוצעים ללא דרשה, כיוון שהם מדברים במשפטו של אלוהים, ומובע בהם הרעיון שאין ביטחון לאדם שיוכל לעמוד במשפטו של אלוהים. בשני הפסוקים האחרונים הרעיון הזה מותנה בדרשה של רבי.<br><br>ב<b>ויקרא רבה</b> כו,ז נאמר: ""ויאמר שמואל אל שאול: למה הרגזתני להעלות אותי?"" (שמואל א כח,טו) - רבי הוה פשיט קרייה (היה מפרש מקראות). כי הווה מטי לאחד משישה מקראות הללו היה בוכה: ""כי הנה יוצר הרים ובורא רוח ומגיד לאדם מה שיחו"" (עמוס ד,יג) - אפילו דברים שאין בהם ממש נכתבין לו לאדם על פנקסו. ומי כותבם? ""עושה שחר עיפה"" (שם) (הקב""ה עצמו כותבם, ועל זה בכה רבי). והדין: ""בקשו את י'י כל ענווי הארץ אשר משפטו פעלו, בקשו צדק, בקשו ענווה, אולי תיסתרו ביום אף י'י"" (צפניה ב,ג). והדין: ""שנאו רע ואהבו טוב והציגו בשער משפט, אולי יחנן י'י צבאות שארית יוסף"" (עמוס ה,טו). והדין: ""כי את כל מעשה האלוהים יביא במשפט על כל נעלם, אם טוב ואם רע"" (קוהלת יב,יד). והדין: ""ייתן בעפר פיהו, אולי יש תקווה"" (איכה ג,כט). והדין: ""ויאמר שמואל אל שאול: למה הרגזתני להעלות אותי"" - אמר לו: לא היה לך להרגיז בוראך אלא בי?! עשיתני עבודה זרה! לא היית יודע שכשם שנפרעים מן העובד כך נפרעין מן הנעבד?! ולא עוד אלא שהייתי סבור שהוא יום הדין והעליתי עימי למשה. והלא דברים קול וחומר, ומה אם שמואל רבם של הנביאים, שכתוב בו: ""ויידע כל ישראל מדן ועד באר שבע כי נאמן שמואל לנביא לי'י"" (שמואל א ג,כ) - נתיירא מן הדין, שאר בני אדם - על אחת כמה וכמה!<br><br>וב<b>מדרש שמואל</b> כד,ה נאמר: ""ויאמר שמואל אל שאול: למה הרגזתני להעלות אותי?"" (שמואל א כח,טו) - רבנו הווה פשיט קרייה. כד הווה מטי הני חמישה קריין הווה בכי: ""כי הנה יוצר הרים ובורא רוח"" וגו' (עמוס ד,יג); ""בקשו את ה' כל ענווי הארץ"" וגו' (צפניה ב,ג); ""ייתן בעפר פיהו"" וגו' (איכה ג,כט); ""שנאו רע ואהבו טוב"" וגו' (עמוס ה,טו); ""כי את כל מעשה"" וגו' (קוהלת יב,יד). והדין: ""ויאמר שמואל אל שאול: למה הרגזתני להעלות אותי?"" - אמר ליה: לא היה לך להרגיז בוראך אלא בי?! עשיתני עבודה זרה! אין את יודע שכשם שנפרעין מן העובד כך נפרעין מן הנעבד?! ולא עוד אלא שהייתי סבור שמא מידת הדין היא ונתייראתי. והרי דברים קול וחומר, ומה אם שמואל רבם של הנביאים, שכתוב בו: ""ויידע כל ישראל מדן ועד באר שבע כי נאמן שמואל לנביא לה'"" (שמואל א ג,כ) - נתיירא מן הדין, אנו - על אחת כמה וכמה!<br><br>וב<b>קוהלת רבה</b> יב [יד] נאמר: ""כי את כל מעשה"" - רבי הווה מסרס (צריך לומר: פשיט) הדין קרייה. וכיוון שהיה מגיע לאחד משישה מקראות הללו הווה בכי, ואלו הם: ""כי הנה יוצר הרים ובורא רוח"" וגו' (עמוס ד,יג), ואפילו דברים שאין בהם ממש ולא חטא נכתבים לו על פנקסו, ומי כותבם? ""עושה שחר עיפה""; ועוד: ""בקשו את י'י כל ענווי הארץ"" וגו' (צפניה ב,ג); ""שנאו רע ואהבו טוב"" וגו' (עמוס ה,טו); ""ויאמר שמואל אל שאול: למה הרגזתני להעלות אותי?"" (שמואל א כח,טו); ""ייתן בעפר פיהו"" וגו' (איכה ג,כט); והדין פסוקא: ""כי את כל מעשה"" וגו'.<br><br>וב<b>איכה רבה</b> ג [כט] נאמר: ""ייתן בעפר פיהו"" - זה אחד משישה מקראות שהיה רבי דורש ומגיע לאחד מהם בוכה: ""כי הנה יוצר הרים ובורא רוח ומגיד לאדם מה שיחו"" (עמוס ד,יג) - אפילו דברים שאין בהם חטא נכתבים לאדם בפנקסו, ומי כותבם? ""עושה שחר עיפה ודורך על במותי ארץ, ה' אלוהי צבאות שמו"" (שם); ""בקשו את ה' כל ענווי הארץ אשר משפטו פעלו, בקשו צדק, בקשו ענווה, אולי תיסתרו ביום אף ה'"" (צפניה ב,ג); ""שנאו רע ואהבו טוב והציגו בשער משפט, אולי יחנן ה' אלוהי צבאות שארית יוסף"" (עמוס ה,טו); ""ויאמר שמואל אל שאול: למה הרגזתני להעלות אותי?"" (שמואל א כח,טו); ""כי את כל מעשה האלוהים יביא במשפט על כל נעלם, אם טוב ואם רע"" (קוהלת יב,יד).<br><br>ב<b>בבלי חגיגה</b> ד,ב אמרו: רבי אלעזר, כי מטי האי קרא בכי: ""ויאמר שמואל אל שאול: למה הרגזתני להעלות אותי?"" (שמואל א כח,טו) - ומה שמואל הצדיק - היה מתיירא מן הדין, אנו - על אחת כמה וכמה!<br>מאי היא? (מה עניין זה ששמואל התיירא?) - דכתיב: ""ותאמר האישה אל שאול: אלוהים ראיתי עולים מן הארץ"" (שמואל א כח,יג) - ""עולים"" (בלשון רבים) תרי, חד - שמואל, ואידך - שהלך שמואל והביא את משה איתו. אמר לו: שמא חס ושלום לדין (דין שמים) אני נתבע, עמוד איתי, (והעד בי) שאין דבר שכתבת בתורה שלא קיימתיו.<br>רבי אמי, כי מטי האי קרא בכי: ""ייתן למכהו לחי, ישבע בחרפה; ייתן בעפר פיהו, אולי יש תקווה"" (איכה ג,כט-ל) - אמר: כולי האי (כל הייסורים הללו) ו""אולי"" / ועדיין ""אולי""?! (ובכל זאת רק ""אולי"")<br>רבי אמי, כי מטי האי קרא בכי: ""בקשו צדק, בקשו ענווה, אולי תיסתרו ביום אף ה'"" (צפניה ב,ג) - אמר: כולי האי ו""אולי"" / ועדיין ""אולי""?!<br>רבי אסי, כי מטי האי קרא בכי: ""שנאו רע ואהבו טוב והציגו בשער משפט, אולי יחנן י'י אלוהי צבאות שארית יוסף"" (עמוס ה,טו) - כולי האי ו""אולי"" / ועדיין ""אולי""?!<br>ו<b>שם</b> ה,א אמרו: רבי יוחנן, כי מטי האי קרא בכי. ""כי את כל מעשה האלוהים יביא במשפט על כל נעלם"" <small>(קוהלת יב,יד)</small> - עבד שרבו שוקל לו שגגות כזדונות (שגם על דבר שנעלם מדעתו של האדם ה' מעניש אותו), תקנה יש לו?!<br>ו<b>שם</b> ה,ב אמרו: רבי אילא היה עולה במדרגות של בית רבה בר רב שילא (שהיה מלמד תינוקות), שמע אותו תינוק שהיה קורא: ""כי הנה יוצר הרים ובורא רוח ומגיד לאדם מה שיחו"" <small>(עמוס ד,יג)</small>. אמר: עבד שרבו מגיד לו מה שיחו, תקנה יש לו?!<br><br>בירושלמי ובמדרשים: רבי. ובבבלי: אמוראים שונים.</small><br><br><b>רבי חגיי</b> (אמורא ארץ ישראלי בדור השלישי והרביעי) אמר <b>בשם רבי יעבץ</b> (אמורא ארץ ישראלי בדור השני או השלישי. אמורא זה נזכר רק כאן)<b>: ""</b>כִּי הִנֵּה <b>יוֹצֵר הָרִים וּבֹרֵא רוּחַ</b>... עֹשֵׂה שַׁחַר עֵיפָה... ה' אֱלֹהֵי צְבָאוֹת שְׁמוֹ<b>""</b> (עמוס ד,יג)<b>. רבי חגיי</b> אמר <b>בשם רבי יעבץ: אילין ציפאריי: תוהו חושך ואפילה</b> – יש ללמוד מכתוב זה שה' הוא שברא תוהו וחושך ואפילה שהיו לפני שברא את העולם (הפירוש המקובל של ""עֵיפָה"" הוא חושך, ראה איוב י,כב. ""שַׁחַר"" הוא חושך, השווה יואל ב,ב). ראה להלן בראשית רבה א,ט, שרבן גמליאל הסתייע בכתוב זה בתשובתו לשאלה ששאל אותו פילוסופוס אחד, ושם נלמד מכתוב זה שה' הוא שברא רוח, ומכתובים אחרים נלמד שה' הוא שברא תוהו וחושך (כך נראה לבאר מאמר סתום זה שרבו בו הפירושים. לפי פירושנו יש כאן מאמר אחד, והמופע השני של 'רבי חגיי בשם רבי יעבץ' מיותר, והמילים 'אילין ציפאריי' אין להן פשר)<b>.</b><br><br><small>ב<b>בראשית רבה</b> א,ט נאמר: פילוסופוס אחד שאל את רבן גמליאל, אמר לו: צייר גדול היה אלוהיכם, אלא מצא לו סמנים (סממנים) טובים שסייעוהו (שלא ברא את העולם יש מאיין אלא יש מיש). אמר לו: ומה הם? אמר לו: תוהו ובוהו וחושך ומים ורוח ותהומות (לפי הכתוב מצא הקב""ה אותם: 'וְהָאָרֶץ הָיְתָה תֹהוּ וָבֹהוּ וְחֹשֶׁךְ עַל פְּנֵי תְהוֹם וְרוּחַ אֱלֹהִים מְרַחֶפֶת עַל פְּנֵי הַמָּיִם' (בראשית א,ב)). אמר לו: תיפח רוחיה דההוא גברא. כולם כתוב בהם בריאה (החומרים שהעולם נעשה מהם נבראו על ידי ה' יש מאיין): תוהו ובוהו - ""עושה שלום ובורא רע"" (ישעיהו מה,ז) (בא כאן 'רע' כהיפוכו של 'שלום', והיינו תוהו ובוהו), חושך - ""יוצר אור ובורא חושך"" (שם), מים - ""הללוהו שמי השמים והמים"" וגו' (תהילים קמח,ד), למה? ""כי הוא ציווה ונבראו"" (שם ה), רוח - ""כי הנה יוצר הרים ובורא רוח"" (עמוס ד,יג), תהומות - ""באין תהומות חוללתי"" (משלי ח,כד) (התורה אומרת שנבראה כשעוד לא נבראו תהומות, הרי שגם התהומות נבראו).</small>"
Jerusalem Talmud Chagigah 2:1:5,רִבִּי יוּדָה בַּר פָּזִי בְשֵׁם רִבִּי יוֹסֵי בֵּירִבִּי יוּדָה. אַדְרִייָנוּס שָׁאַל לָעֲקִילַס הַגֵּר. קוּשְׁטִין אַתּוּן אָֽמְרִין דְּהֵן עַלְמָא קַייָם עַל רוּחָא. אֲמַר לֵיהּ. אִין. אֲמַר לֵיהּ. מִן הֵן אַתְּ מוֹדַע לִי. אֲמַר לֵיהּ. אַייְתִי לִי הוֹגָנִין. אַייְתֵי לֵיהּ הוֹגָנִין. אַטְּעוּנוּנָן טָעוּנִיהוֹן. אַקִּימוֹן וְאַרְבָּעוֹן. נַסְתּוֹן וְחָנְקוֹן. אֲמַר לֵיהּ. הֵא לָךְ. אַקִּימוֹן. אֲמַר לֵיהּ. מִן דְּחָנְקָתוֹן. אֲמַר לֵיהּ. כְּלוּם חֲסַרְתְּנוֹן. לֹא רוּחָא הִיא דִנַפְקַת מִינְּהוֹן.,"<b>רבי יודה בר פזי</b> (רבי יהודה בר סימון, אמורא ארץ ישראלי בדור השלישי והרביעי) אמר <b>בשם רבי יוסי בירבי יודה</b> (תנא בדור החמישי)<b>: אדריינוס</b> (קיסר רומא) <b>שאל לעקילס הגר</b> (התגייר בתקופת התנאים ותרגם את המקרא ליוונית)<b>:</b> (צריך להוסיף: '<b>מן</b>') <b>קושטין אתון אמרין דהין עלמא קיים על רוחא?</b> – באמת אתם (היהודים) אומרים שהעולם הזה עומד על הרוח? <b>אמר ליה:</b> – אמר לו (עקילס לאדריינוס): <b>אין</b> – הן<b>. אמר ליה:</b> – אמר לו (אדריינוס לעקילס): <b>מן הן את מודע לי?</b> – מהיכן אתה מודיע לי? (היאך תוכיח לי זאת?) <b>אמר ליה:</b> – אמר לו (עקילס לאדריינוס): <b>אייתי לי הוגנין</b> – הבא לי גמלים צעירים (מקור המילה 'הוגנין' ביוונית)<b>. אייתי ליה הוגנין</b> – הביא לו (אדריינוס לעקילס) גמלים צעירים<b>. אטעונונון</b> (צריך לומר: '<b>אטענון</b>') <b>טעוניהון</b> – הטעין (עקילס) אותם (את הגמלים) את מטעניהם<b>, אקימון וארבעון</b> – העמיד אותם והרביץ אותם<b>, נסתון וחנקון</b> – לקח אותם וחנק אותם למוות<b>. אמר ליה:</b> – אמר לו (עקילס לאדריינוס): <b>הא לך</b> – הנה לך<b>, אקימון</b> – העמד אותם<b>. אמר ליה:</b> – אמר לו (אדריינוס לעקילס): <b>מן דחנקתון?!</b> – משחנקת אותם (אתה אומר לי להעמיד אותם)?! <b>אמר ליה:</b> – אמר לו (עקילס לאדריינוס): <b>כלום חסרתנון?!</b> – וכי החסרתי מהם?! <b>לא רוחא היא דנפקת מינהון?!</b> – (האם) לא הרוח (הנשמה) היא שיצאה מהם?! (הרי שהגמלים עומדים על הרוח. - ואף העולם עומד על הרוח)<br><br><small>ב<b>מדרש תנחומא</b> (ורשא) פרשת 'בראשית' סימן ה נאמר: שאל אדריאנוס לעקילס: על מה העולם עומד? אמר לו: על הרוח. רצונך לידע? הבא גמל. והביא גמל ונתן משאו עליו. אמר לו: עמוד! ועמד, שב! וישב. נתן עליו יותר ממשאו ונתן חבל על צוארו. אמר לו למשוך. משך זה מכאן וזה מכאן, חנקו את הגמל. אמר לו: אמור לגמל שיעמוד. אמר לו אדריאנוס: אתה חנקתו, והוא יעמוד?! אמר לו: ומה? הרגתי אותו, או שמא חסר אחד מאיבריו?! אמר לו: הוצאת את רוחו. אמר לו: ומה אם הגמל לא היה סובלו ולא סבל את משאו אלא הרוח שבו, מלך מלכי המלכים הקב""ה אין רוחו סובל את העולם כולו?! שתק אדריאנוס.</small>"
Jerusalem Talmud Chagigah 2:1:6,"וְלֹא בַּמֶּרְכָּבָה בְּיָחִיד. עוֹד הִיא כְרִבִּי עֲקִיבָה. דִּבְרֵי הַכֹּל הִיא. כְּדֵי שֶׁיְּהֵא אָדָם יוֹדֵעַ לָחוּס עַל כְּבוֹד קוֹנוֹ. לֹא כֵן אָמַר רַב. אֵין אָדָם רַשַּׁאי לוֹמַר דָּבָר (בְּנֶגַע צָרַעַת) [כְּנֶגֶד רַבּוֹ] אֶלָּא אִם כֵּן רָאָה אוֹ שִּׁימֵּשׁ. כֵּיצַד הוּא עוֹשֶׂה. כַּתְּחִילָּה רַבּוֹ פוֹתֵחַ לוֹ רָאשֵׁי פְסוּקִים <i data-overlay=""Vilna Pages"" data-value=""9a""></i>וּמְסַכֵּים. רִבִּי חִייָה בְשֵׁם רִבִּי יוֹחָנָן. תַּלְמִיד ווָתִיק הָיָה לוֹ לְרִבִּי וְדָרַשׁ פֶּרֶק אֵחָד בְּמַעֲשֶׂה הַמֶּרְכָּבָה. וְלֹא הִסְכִּימָה דַּעְתּוֹ שֶׁלְרִבִּי. וְלָקָה בִשְׁחִין. אִםהַזּוֹ דוֹמָה לִשְׁנֵי שְׁבִילִין. אֶחָד שֶׁלְאוֹר וְאֶחָד שֶׁלְשֶׁלֶג. הִיטָּה בָזֶה מֵת בָּאוֹר. הִיטָּה בָזוֹ מֵת בַּשֶּׁלֶג. מַה יַעֲשֶׂה. יְהַלֵּךְ בָּאֶמְצַע.","במשנה שנינו: <b>""ולא במרכבה ביחיד"".</b><br>שואלים: <b>עוד</b> (גם) <b>היא כרבי עקיבה?</b> – האם גם מה ששנינו במשנה שאין דורשים במרכבה ברבים נכון רק לשיטת רבי עקיבה, כמו מה ששנינו במשנה שאין דורשים בעריות ובמעשה בראשית ברבים?<br>ומשיבים בהצעת זיהוי מונגדת: <b>דברי הכל היא</b> – מה ששנינו במשנה שאין דורשים במרכבה ברבים נכון לשיטת הכול (כפי שמסבירים מיד) ולא רק לשיטת רבי עקיבה<b>, כדי שיהא אדם יודע לחוס על כבוד קונו</b> – כבוד ה', כלומר, שלא יעסוק במעשה מרכבה, שעצם העיסוק באלוהות יש בו כדי לפגום בכבוד ה'<b>.</b><br><br>במשנה שנינו: ""<b>אלא אם כן היה חכם מבין מדעתו</b>"".<br>ב<b>תוספתא נגעים</b> א,ב שנו: רבי אליעזר בן יעקב אומר משם רבי חנניא בן חכינאי שאמר משום רבי עקיבא: מניין אתה אומר: כוהן שהוא בקי בנגעים (בשאת וספחת ובהרת) ולא בנתקים, בנתקים ולא בקרחות, באדם ולא בבגדים, בבגדים ולא בבתים, במראה ראשון ולא במראה שני, במראה שני ולא במראה שלישי, לא יראה את הנגעים עד שיהא בקי בהם ובשמותיהם? תלמוד לומר: ""זאת התורה לכל נגע הצרעת ולנתק ולצרעת הבגד ולבית ולשאת ולספחת ולבהרת ולהורות"" (ויקרא יד,נד-נז) (ללמד שלא יורה לאחרים עד שיהיה בקי בכולם).<br>מציעים קושיה ממימרה אמוראית על התוספתא בנגעים: <b>לא כן אמר</b> – לא כך אומר <b>רב</b> (אמורא בבלי בדור הראשון, מגדולי האמוראים)<b>: אין אדם</b> – שהוא כוהן, <b>רשאי לומר דבר</b> – להורות <b>בנגע צרעת</b> – של אדם או של בגד או של בית, האם הוא טמא או טהור (כך גרסת הסופר במסירה שלפנינו, וכן הוא בפירוש ראב""ד לספרא. מגיה במסירה שלפנינו תיקן את האות ב של המילה 'בנגע' ל-כ ואת האות ע ל-ד ומחק את המילה 'צרעת' והשלים בין השורות 'רבו', והנוסח לפי הגהתו הוא 'כנגד רבו' במקום 'בנגע צרעת') <b>אלא אם כן ראה או שימש</b> – האדם את רבו כשרבו הורה בנגעים, אבל אם לא כן - אין אדם רשאי להורות בנגעים, אף על פי שהוא בקי בהם, שבהוראה בנגעים אין מספיק לימוד עיוני אלא צריך גם לימוד מעשי<b>?!</b> (בתמיהה) – הרי שיש לפרוך את דברי התנא בברייתא שבתוספתא שכוהן שהוא בקי בנגעים רואה את הנגעים ופוסק בהם!<br><br><small>ב<b>ספרא</b> 'מצורע' פרשה ז נאמר: ""זאת התורה לכל נגע הצרעת ולנתק ולצרעת הבגד..."" - מניין אתה אומר: כוהן שהוא בקי בנגעים אבל לא בנתקים, בנתקים אבל לא בקרחות, באדם אבל לא בבגדים, בבגדים אבל לא בבתים, לא יראה את הנגעים עד שיהא בקי בהם ובשמותיהם? תלמוד לומר: ""זאת התורה לכל נגע הצרעת ולנתק ולצרעת הבגד ולבית ולשאת ולספחת ולבהרת ולהורות"". ...חנניה בן חכינאי אומר: ולמה בא ""ולהורות""? מלמד שאינו רואה את הנגעים עד שיורנו רבו (אף על פי שהוא תלמיד ותיק ויודע ומבין את הכול מדעתו, אינו רשאי להורות ולעשות מעשה עד שיורנו רבו).<br><br>גם לדעת רב בירושלמי וגם לדעת חנניה בן חכינאי בספרא, אפילו אדם שבקי בנגעים אינו רשאי להורות בהם עד שרבו ילמד אותו ויורה לו.<br><br>הקושיה ממימרת רב אינה על המשנה כאן, שכן מה עניין ראיית נגעים לעניין לימוד מעשה מרכבה. אפשר שמשום כך היה מי שהגיה במימרת רב ""אין אדם רשאי לומר דבר כנגד רבו"" (והכוונה במעשה מרכבה) במקום ""אין אדם רשאי לומר דבר בנגע צרעת"". לכן נראה לי לפרש שהקושיה ממימרת רב אינה על המשנה כאן אלא על הברייתא שבתוספתא נגעים שהבאנו, אלא שהברייתא חסרה כאן. קושיה זו, שבמקורה היתה כנראה במסכת נגעים, הובאה כאן, משום שגם בעניין לימוד מעשה מרכבה כאן וגם בעניין ראיית נגעים שם מדברים בתלמיד שהוא חכם ובקי ומבין מדעתו ורבו מלמד אותו ומורה לו.<br><br>בבבלי סוטה כב,א ועבודה זרה יט,ב אמר רב, שתלמיד שלא הגיע להוראה אסור לו להורות, ותלמיד שהגיע להוראה חייב להורות ואם אינו מורה עובר הוא על איסור. לפי דברי רב בירושלמי כאן, תלמיד שהגיע להוראה אסור לו להורות בנגע צרעת אלא אם כן ראה או שימש.</small><br><br>ומבארים את המשנה בעניין לימוד מעשה מרכבה: <b>כיצד הוא עושה</b> – התלמיד שהוא חכם ומבין מדעתו ורבו מלמד אותו מעשה מרכבה<b>? כתחילה רבו פותח לו ראשי פסוקים</b> (צריך לומר כמו בבבלי שלהלן: 'ראשי <b>פרקים</b>', וכן הגיה ב""שערי תורת ארץ ישראל"") <b>ומסכים</b> (מסכם, מסיים) – בהתחלה רבו מתחיל ללמד אותו רק ראשי פרקים של מעשה מרכבה, ואחר כך התלמיד ממשיך ומסיים ללמוד אותם בעצמו לפני רבו לפי חוכמתו והבנתו. הרי שהלימוד במעשה מרכבה הוא מעין קריאה במקהלה, הרב פותח פרק אחד והתלמיד מסיים אותו, הרב פותח פרק שני והתלמיד מסיים אותו, וכן שאר הפרקים<b>.</b><br><br><small>ב<b>בבלי חגיגה</b> יג,א אמרו: ""ולא במרכבה ביחיד"". - תני רבי חייא: אבל מוסרים לו (ליחיד) ראשי פרקים (והוא מבין מדעתו).<br><br><b>פותח ומסכים</b></small><small>משמעויותיו הידועות של 'סכם' נשתלשלו מן המושג היסודי 'קץ', שכן אין 'סַכֵּם' אלא השג את המספר הסופי, ואין 'הַסְכֵּם' אלא הגע לידי גמר. ומתקבל על הדעת, שעדיין יימצא גם במקורותינו, בייחוד באותם שנתחברו בארץ ישראל, לשון 'סכם' במשמעות גמר, כגון בירושלמי חגיגה ב,א: ""כתחילה רבו פותח לו ראשי פסוקים ומסכים"". ""מסכים"" מוסב על התלמיד, והוא ניגוד ל""פותח"" (""הסך והסכום"", ""לשוננו"" יג - ד, עמוד 230).<br>משמעותו היסודית של השורש סכ""ם היא 'סוף'. בתלמוד הירושלמי במאמר ""כתחילה רבו פותח לו ראשי פסוקים ומסכים"", הפועל 'מסכים' מקביל אל 'פותח', ונראה שמשמעותו היא 'מסיים'. מן המשמעות הבסיסית הזאת התפתחו בשורש סכ""ם הוראות משנה (""סכום וקעום"", ""לשוננו"" ע, עמוד 305).<br>בזיקה לדברי המשנה שאין דורשים במרכבה ביחיד אלא ""אם כן היה חכם מבין מדעתו"", מובא בירושלמי: ""כתחילה רבו פותח לו ראשי פסוקים ומסכים"" - הרב פותח, והחכם המבין מדעתו משלים, מעין קריאה במקהלה (""הברייתא של ארבעת הבנים"", ""תרביץ"" פא, עמודים 178-179).</small><br><br><b>רבי חייה</b> (בר אבא, אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: תלמיד וותיק</b> (חריף ומפולפל) <b>היה לו לרבי</b> (רבי יהודה הנשיא, תנא בדור החמישי) <b>ודרש</b> – התלמיד לפני רבי, <b>פרק אחד במעשה המרכבה</b> – הכוונה לחיבור תנאי על מעשה המרכבה, המחולק לפרקים שבהם הלכות סדורות ללא דיונים והנמקות<b>, ולא הסכימה דעתו של רבי</b> – לא היה בדעה אחת עם תלמידו במה שדרש לפניו<b>, ולקה</b> – התלמיד, <b>בשחין</b> (נגע צרעת בעור) – נענש מן השמים, מפני שלא דרש במעשה מרכבה כראוי<b>.</b><br><br>ומביאים ברייתא: <b>התורה הזו</b> – של מעשה המרכבה, <b>דומה לשני שבילים, אחד של אוּר</b> (אש) <b>ואחד של שלג</b> – שהם סכנה לאדם<b>. היטה בזה</b> – לשביל של אור, <b>- מת באור, היטה בזו</b> – לשביל של שלג, <b>- מת בשלג. מה יעשה? יהלך באמצע</b> – בין שני השבילים, וייזהר שלא יטה לא לכאן ולא לכאן, שדרך האמצע אינה מסוכנת. והנמשל: הדורש במעשה מרכבה ייזהר שלא יטה בדרשתו מדרך האמצע כדי שלא יבוא להסתכן<b>.</b><br><br><small>ב<b>תוספתא חגיגה</b> ב,ה שנו: ועוד משלו משל: למה הדבר דומה? לאיסטרטא העוברת בין שני דרכים, אחד של אור ואחד של שלג, היטה לכאן נכווה באור, היטה לכאן נכווה בשלג. מה עליו, על אדם? להלך באמצע, ובלבד שלא יהא נוטה לא לכאן ולא לכאן.<br><br>בירושלמי מובא משל זה לאחר הסיפור על תלמידו של רבי שדרש במעשה מרכבה שלא כראוי ולקה. ובתוספתא מובא משל זה ומשל נוסף לאחר הסיפור על ארבעה שנכנסו לפרדס ושלושה מהם לא יצאו בשלום (הסיפור הזה מובא בירושלמי להלן).</small>"
Jerusalem Talmud Chagigah 2:1:7,מַעֲשֶׂה בְרַבָּן יוֹחָנָן בֶּן זַכַּאי שֶׁהָיָה מְהַלֵּךְ עַל הַדֶּרֶךְ רוֹכֵב עַל הַחֲמוֹר. וְרִבִּי אֶלְעָזָר בֶּן עֲרָךְ מְהַלֵּךְ אַחֲרָיו. אָמַר לוֹ. רִבִּי. הַשְׁנִינִי פֶּרֶק אֶחָד בְּמַעֲשֵׂה הַמֶּרְכָּבָה. אָמַר לוֹ. וְלֹא כָךְ שָׁנוּ חֲכָמִים. וְלֹא בַּמֶּרְכָּבָה. אֶלָּא אִם כֵּן הָיָה חָכָם וּמֵבִין מִדַּעְתּוֹ. אָמַר לוֹ. רִבִּי. תַּרְשִׁינִי לוֹמַר לְפָנֶיךָ אָנִי. אָמַר לוֹ. אֱמוֹר. כֵּיוָן שֶׁפָּתַח רִבִּי לָֽעְזָר בֶּן עֲרָךְ בְּמַעֲשֵׂה הַמֶּרְכָּבָה יָרַד לוֹ רַבָּן יוֹחָנָן בֶּן זַכַּיי מִן הַחֲמוֹר. אָמַר. אֵינוֹ בַדִּין שֶׁאֱהֵא שׁוֹמֵעַ כְּבוֹד קוֹנִי וַאֲנִי רָכוּב עַל הַחֲמוֹר. הָֽלְכוּ וְיָֽשְׁבוּ לָהֶן תַּחַת אִילָּן אֶחָד. וְיָֽרְדָה אֵשׁ מִן הַשָּׁמַיִם וְהִקִּיפָה אוֹתָם. וְהָיוּ מַלְאֲכֵי הַשָּׁרֵת מְקַפְּצִין לִפְנֵיהֶן כִּבְנֵי חוּפָּה שְׂמֵיחִין לִפְנֵי חָתָן. נַעֲנֶה מַלְאַךְ אֶחָד מִתּוֹךְ הָאֵשׁ וְאָמַר. כִּדְבָרֶיךָ אֶלְעָזָר בֶּן עֲרָךְ כֵּן הוּא מַעֲשֵׂה הַמֶּרְכָּבָה. מִיַּד פָּֽתְחוּ כָּל־הָאִילוֹנוֹת (מֵהֶן) [פִּיהֶן] וְאָֽמְרוּ שִׁירָה. אָ֥ז יְ֝רַנְּנ֗וּ עֲצֵי הַיָּעַר׃ כֵּיוָן שֶׁגָּמַר רִבִּי לָֽעְזָר בֶּן עֲרָךְ בְּמַעֲשֵׂה הַמֶּרְכָּבָה עָמַד רַבָּן יוֹחָנָן בֶּן זַכַּיי וּנְשָׁקוֹ עַל רֹאשׁוֹ וְאָמַר. בָּרוּךְ י֙י אֱלֹהֵי אַבְרָהָם יִצְחָק וְיַעֲקֹב שֶׁנָּתַן לְאַבְרָהָם אָבִינוּ בֶּן חָכָם יוֹדֵעַ לִדְרוֹשׁ בִּכְבוֹד אָבִינוּ שֶׁבָּשָּׁמַיִם. יֵשׁ לָךְ נָאֶה לִדְרוֹשׁ וְאֵינוֹ נָאֶה מְקַייֵם. נָאֶה מְקַייֵם וְאֵינוֹ נָאֶה דוֹרֵשׁ. אֶלְעָזָר בֶּן עֲרָךְ נָאֶה דוֹרֵשׁ וְנָאֶה מְקַייֵם. אַשְׁרֶיךָ אַבְרָהָם אָבִינוּ. שֶׁיְּלָא מֵחֲלָצֶיךָ אֶלְעָזָר בֶּן עֲרָךְ. וְכֵיוָן שֶׁשָּֽׁמְעוּ רִבִּי יוֹסֶף הַכֹּהֵן וְרִבִּי שִׁמְעוֹן בֶּן נְתַנְאֵל אַף הֵם פָּֽתְחוּ בְּמַעֲשֵׂה הַמֶּרְכָּבָה. אָֽמְרוּ. יוֹם אֶחָד בִּתְקוּפַת תַּמּוז הָיָה. וְרָעֲשֶׁה הָאָרֶץ וְנִרְאֲתָה הַקֶּשֶׁת בֶּעָנָן. וְיָֽצְאָה בַת קוֹל וְאָֽמְרָה לָהֶן. הֲרֵי הַמָּקוֹם פָּנוּי לָכֶם וְהַטְּרִקְלִין מוּצַע לָכֶם. אַתֶּם וְתַלְמִידֵיכֶם מְזוּמָּנִין לַכַּת שְׁלִישִׁית. וָאַתְיָא כְמָאן דְּאָמַר שׂוֹבַע שְׂ֭מָחוֹת אֶת־פָּנֶי֑ךָ. שֶׁבַע כִּיתּוֹת שֶׁלְצַדִּיקִים לְעָתִיד לבוֹא.,"מביאים ברייתא: <b>מעשה ברבן יוחנן בן זכאי</b> (גדול החכמים בדור הראשון לתנאים) <b>שהיה מהלך על הדרך</b> – בדרך, <b>רוכב על החמור, ורבי אלעזר בן ערך</b> (תנא בדור השני) – תלמידו, <b>מהלך אחריו. אמר לו</b> – רבי אלעזר בן ערך לרבן יוחנן בן זכאי<b>: רבי, השניני</b> (לַמֵּד אותי) <b>פרק אחד במעשה המרכבה. אמר לו</b> – רבן יוחנן בן זכאי<b>: ולא כך שנו חכמים</b> – במשנה (חגיגה ב,א)<b>: ולא במרכבה</b> – ביחיד<b>, אלא אם כן היה חכם ומבין מדעתו?!</b> – וכיוון שרבן יוחנן בן זכאי לא ידע עדיין האם תלמידו חכם ומבין מדעתו, לכן לא היה יכול ללמד אותו במעשה המרכבה. <b>אמר לו</b> – רבי אלעזר בן ערך<b>: רבי, תרשיני</b> (תן לי רשות) <b>לומר לפניך אני</b> – דבר במעשה המרכבה<b>. אמר לו</b> – רבן יוחנן בן זכאי<b>: אמור. כיון שפתח רבי לעזר בן ערך במעשה המרכבה, ירד לו רבן יוחנן בן זכיי מן החמור. אמר</b> – רבן יוחנן בן זכאי<b>: אינו בדין</b> – אינו ראוי להיות, <b>שאהא שומע כבוד קוני</b> – כבוד ה', כלומר, שאשמע דבר במעשה מרכבה, <b>ואני רכוב על החמור.</b><br><b>הלכו וישבו להן תחת אילן אחד, וירדה אש מן השמים והקיפה אותם. והיו מלאכי השרת מקפצין לפניהן כבני חופה</b> (המשתתפים בשמחת החתונה) <b>שמיחין לפני חתן. נענה מלאך אחד מתוך האש ואמר</b> – קם ודיבר<b>: כדבריך אלעזר בן ערך כן הוא מעשה המרכבה</b> – שכמו שדרש, כך הוא באמת<b>. מיד פתחו כל האילנות פיהן ואמרו שירה - ""אָז יְרַנְּנוּ עֲצֵי הַיָּעַר""</b> (דברי הימים א טז,לג)<b>. כיון שגמר רבי לעזר בן ערך במעשה המרכבה, עמד רבן יוחנן בן זכיי ונשקו על ראשו ואמר</b> – שיבחו על דרשתו<b>: ברוך י'י אלהי אברהם יצחק ויעקב שנתן לאברהם אבינו בן</b> – כרבי אלעזר בן ערך, שהוא <b>חכם יודע לדרוש בכבוד אבינו שבשמים</b> – במעשה המרכבה, שכן הוא הוכיח שהוא חכם ומבין מדעתו החס על כבוד קונו<b>. יש לך נאה לדרוש</b> (צריך לומר: '<b>דורש</b>') <b>ואינו נאה מקיים, נאה מקיים ואינו נאה דורש,</b> אבל <b>אלעזר בן ערך נאה דורש</b> – שדרש יפה במעשה המרכבה, שהרי המלאך שיבח אותו, <b>ונאה מקיים</b> – שקיים יפה את מה ששנו חכמים שתלמיד הדורש עם רבו במעשה המרכבה יהיה חכם ומבין מדעתו<b>. אשריך אברהם אבינו, שיצא מחלציך</b> – שנולד ממך, <b>אלעזר בן ערך.</b><br><br><small>ב<b>תוספתא חגיגה</b> ב,א שנו: מעשה ברבן יוחנן בן זכיי שהיה רכוב על החמור, והיה רבי לעזר בן ערך מחמר אחריו. אמר לו: רבי, שְׁנֵה לי פרק אחד במעשה מרכבה. אמר לו: לא כך אמרתי לך מתחילה, שאין שונים במרכבה ביחיד, אלא אם כן היה חכם מבין מדעתו?! אמר לו: מעתה, ארצה לפניך. אמר לו: אמור. ירד רבן יוחנן בן זכיי מן החמור (כדי לשמוע את הדרשה מפי תלמידו) ונתעטף בטליתו (כדי שיהא באימה וביראה בשעת שמיעת הדרשה), וישבו שניהם על גבי האבן תחת הזית, והרצה לפניו (רבי לעזר בן ערך במעשה מרכבה). עמד ונשקו על ראשו, ואמר: ברוך ה' אלוהי ישראל אשר נתן בן לאברהם אבינו שיודע להבין ולדרוש בכבוד אביו שבשמים. יש נאה דורש ואין נאה מקיים, נאה מקיים ואין נאה דורש, לעזר בן ערך נאה דורש ונאה מקיים. אשריך אברהם אבינו, שאלעזר בן ערך יצא מחלציך, שיודע להבין ולדרוש בכבוד אביו שבשמים.<br><br>ב<b>בבלי חגיגה</b> יד,ב אמרו: תנו רבנן: מעשה ברבן יוחנן בן זכאי שיצא מירושלם והיה רוכב על החמור, והיה רבי אלעזר בן ערך מהלך אחריו. אמר לו: רבי! שְׁנֵה לי פרק אחד במעשה מרכבה! אמר לו: לא כך שניתי לכם: ולא במרכבה ביחיד, אלא אם כן היה חכם ומבין מדעתו? אמר לו: רבי, תרשיני לומר לפניך דבר אחד ממה שלימדתני. אמר לו: אמור. מיד ירד רבן יוחנן בן זכאי מן החמור, ונתעטף (בטליתו) וישב על האבן תחת הזית. אמר לו: רבי, מפני מה ירדת מן החמור? אמר לו: אפשר שכינה עימנו ומלאכי השרת מלווים אותנו, ואני ארכב על החמור?!<br>מיד פתח רבי אלעזר בן ערך ודרש במעשה המרכבה, וירדה אש מן השמים וסיבבה כל האילנות שבשדה, עד שפתחו כל האילנות פיהם ואמרו שירה. ומה שירה אמרו? ""הללו את ה' מן הארץ... עץ פרי וכל ארזים"" (תהילים קמח). נענה מלאך מתוך האש ואמר: הם הם מעשה מרכבה. עמד רבן יוחנן בן זכאי ונשקו לרבי אלעזר בן ערך על ראשו, ואמר: ברוך ה' אלוהי ישראל אשר נתן בן לאברהם אבינו שיודע להבין ולחקור ולדרוש במעשה מרכבה. יש נאה דורש ואין נאה מקיים, נאה מקיים ואין נאה דורש, אבל אלעזר בן ערך נאה דורש ונאה מקיים. אשריך אברהם אבינו, שאלעזר בן ערך יצא מחלציך.<br><br>ירידת האש, ריקוד המלאכים, דברי המלאך ושירת האילנות אינם נזכרים בתוספתא.<br><br>המשפט ""ברוך ה' אלוהי ישראל אשר נתן בן לאברהם אבינו שיודע להבין ולדרוש..."" הריהו ברכה בנוסח דברי הימים ב ב,יא: ""בָּרוּךְ ה' אֱלֹהֵי יִשְׂרָאֵל אֲשֶׁר עָשָׂה אֶת הַשָּׁמַיִם וְאֶת הָאָרֶץ אֲשֶׁר נָתַן לְדָוִיד הַמֶּלֶךְ בֵּן חָכָם יוֹדֵעַ שֵׂכֶל וּבִינָה..."". המשפט ""אשריך..."" מופיע כלשון שבח שבו שיבח רבן יוחנן בן זכאי גם את תלמידיו האחרים על תורתם או על מעשיהם. דברי הסיום שבתוספתא ""שיודע להבין ולדרוש בכבוד אביו שבשמים"" אינם אלא כפל דברים, ואומנם חסרים הם הן במקבילה שבירושלמי והן בזו שבבבלי. אבל גם השבח ""אשריך אברהם אבינו, שאלעזר בן ערך יצא מחלציך"" אינו מוסיף על מה שכבר נאמר בתחילה. והמשפט האמצעי ""יש נאה דורש ואין נאה מקיים, נאה מקיים ואין נאה דורש, אבל אלעזר בן ערך נאה דורש ונאה מקיים"" קשה לקשרו עם מה שקדם לו או עם מה שבא אחריו. אין מדובר בו על דבר שקיים רבי אלעזר בן ערך או שלא קיים אותו. לפיכך נראה שכל הקטע מ""יש נאה דורש"" עד ""יצא מחלציך"" נובע ממקור אחר, שבו סופר על רבי אלעזר בן ערך שקיים הלכה למעשה מה שדרש בעניין מסוים וזכה לשבח זה מפי רבו (""מעולמם של חכמים"", עמודים 487-488).</small><br><br>ומביאים את המשך הברייתא: <b>וכיון ששמעו רבי יוסף הכהן ורבי שמעון בן נתנאל</b> (תנאים בדור השני) – תלמידיו של רבן יוחנן בן זכאי, את המעשה על רבי אלעזר בן ערך חבירם<b>, אף הם פתחו</b> – התחילו לדרוש, <b>במעשה המרכבה.</b><br><b>אמרו</b> – חכמים<b>: יום אחד בתקופת תמוז</b> (קיץ) <b>היה</b> – אותו היום שבו אירע המעשה הזה<b>, ורעשה</b> (רעדה, הזדעזעה) <b>הארץ ונראתה הקשת בענן</b> – אף שתקופת תמוז אין בה עננים<b>, ויצאה בת קול</b> (קול מן השמים) <b>ואמרה להן: הרי המקום פנוי לכם והטריקלין</b> (אולם, חדר גדול. מקור המילה בלטינית: אולם אוכל ובו שלוש ספות לאכילה) <b>מוצע</b> (ערוך) <b>לכם</b> – בעולם הבא<b>, אתם ותלמידיכם מזומנין</b> (מוכנים) <b>לכת שלישית</b> – מהכיתות של הצדיקים שהם עתידים להקביל את פני השכינה לעתיד לבוא<b>.</b><br><br>ומציעים קשר בין הברייתא ודעה אחרת: <b>ואתיא כמאן דאמר:</b> – ו(הברייתא) באה (הולכת) כמי שאומר: <b>""שֹׂבַע שְׂמָחוֹת אֶת פָּנֶיךָ""</b> (תהילים טז,יא) – שמחות רבות בראיית פניך; ויש לדרוש את הכתוב כאילו כתוב 'שֶׁבַע שמחות': <b>- שבע כיתות</b> (קבוצות) <b>של</b> ה<b>צדיקים לעתיד לבוא</b> – שהם עתידים להקביל את פני השכינה לעתיד לבוא. שבע הכיתות הן 'שבע שמחות' (=אורות), כי פניהם של הצדיקים בשבע הכיתות דומות לשבעה סוגים שונים של אור, כל כת לסוג אחד של אור (ראה פירוט שבעת סוגי האורות במדרשי האגדה וההלכה להלן. - בכמה פסוקים האור והשמחה משמשים ביטויים נרדפים. וכן הוא בלשון חכמים, דוגמת ירושלמי חגיגה ב,א (להלן): ""ונתעסקו בדברי תורה... וירדה אש מן השמים... והיו הדברים <b>שמיחים</b> כנתינתן מסיני והיתה האש מלחכת אותן כלחיכתן מסיני"" (""מובאות מהמכילתא לדברים פרשות עקב והאזינו"", ""תרביץ"" נו, עמוד 25, הערה 50). שבעת האורות דורגו לפי עוצמת אורם: חמה, לבנה, רקיע, כוכבים, ברקים, שושנים ומנורה, בגדול החל ובקטן כילה. הדרגה זו תואמת למעלות הצדיקים זו על גב זו (שם, עמוד 50))<b>.</b><br><br><small>ב<b>בבלי חגיגה</b> יד,ב אמרו: וכשנאמרו דברים לפני רבי יהושע היה הוא ורבי יוסי הכוהן מהלכים בדרך. אמרו: אף אנו נדרוש במעשה מרכבה. פתח רבי יהושע ודרש במעשה מרכבה. ואותו היום תקופת תמוז היתה, ונתקשרו שמים בעבים ונראתה כמין קשת בענן. והיו מלאכי השרת מתקבצים ובאים לשמוע במעשה מרכבה, כבני אדם שמתקבצים ובאים לראות במזמוטי (שעשועים, שחוק וזמר) חתן וכלה.<br>הלך רבי יוסי הכוהן וסיפר דברים לפני רבן יוחנן בן זכאי. אמר לו: אשריכם ואשרי יולדתכם, ואשרי עיניי שכך ראו (תלמידים כאלה). בחלומי אני ואתם היינו מסובים על / לפני הר סיני, ונתנה עלינו בת קול מן השמים: עלו לכאן, עלו לכאן! טרקלין גדולים מוכנים לכם, מצעות גדולות מוצעות לכם. אתם ותלמידיכם ותלמידי תלמידיכם מזומנים לכת שלישית.<br><br>בבבלי: רבי יהושע ורבי יוסי הכוהן. ובירושלמי: רבי יוסף הכהן ורבי שמעון בן נתנאל.<br>ריקוד המלאכים נזכר בבבלי במעשה הזה ובירושלמי במעשה הקודם.<br>בבבלי: בת קול יצאה בחלומו של רבן יוחנן בן זכאי על תלמידיו. ובירושלמי: בת קול יצאה במעשה עצמו של התלמידים.<br><br><b>שבע כיתות של הצדיקים לעתיד לבוא</b></small><br><small>ב<b>ויקרא רבה</b> ל,ב וב<b>פסיקתא דרב כהנא</b> כז,ב נאמר: ""שובע שמחות את פניך"" (תהילים טז,יא) - אל תהי קורא ""שובע"" אלא שבע. אלו שבע כיתות של הצדיקים שהם עתידים להקביל פני שכינה לעתיד לבוא, שפניהם דומות לחמה וללבנה ולרקיע ולכוכבים ולברקים ולשושנים ולמנורה שבמקדש.<br><br>ב<b>ספרי דברים</b> פסקה י נאמר: שבע כיתות של הצדיקים בגן עדן זו למעלה מזו... לשבע שמחות (אורות) פניהם של הצדיקים דומות לעתיד לבוא: לחמה, ללבנה, לרקיע, לכוכבים, לברקים, לשושנים ולמנורת בית המקדש<small>.<br>ו<b>שם</b> פסקה מז נאמר: לשבע שמחות פניהם של הצדיקים עתידים להקביל פני שכינה לעולם הבא / לעתיד לבוא, ואלו הן: לחמה, ללבנה, לרקיע, לכוכבים, לברקים, לשושנים, למנורה<small>.</small>"
Jerusalem Talmud Chagigah 2:1:8,"שׁוּב מַעֲשֶׂה בְּירִבִּי יְהוּשֻׁעַ שֶׁהָיָה מְהַלֵּךְ בַּדֶּרֶךְ. וּבֶן זוֹמָא בָא כְנֶגְדּוֹ. שָׁאַל בִּשְׁלוֹמוֹ וְלֹא הֵשִׁיבוֹ. אָמַר לוֹ. מַאַיִין וּלְאַיִין בֶּן זוֹמָא. אָמַר לוֹ. מִסְתַּכֵּל הָיִיתִי בְמַעֲשֵׁה <i data-overlay=""Venice Columns"" data-value=""77b""></i>בְרֵאשִׁית. וְאֵין בֵּין מַיִם הָעֶלְיוֹנִים לַמַּיִם הַתַּחְתּוֹנִים אֶלָּא (אֶחָד) [כְּמָלֵא] פּוֹתֵחַ טֶפַה. נֶאֱמַר כָּאן רִיחוּף. וְנֶאֱמַר לְהַלּוֹן כְּנֶ֨שֶׁר֙ יָעִ֣יר קִינּוֹ עַל־גּֽוֹזָלָיו֭ יְרַחֶ֑ף. מַה רִיחוּף שֶׁנֶּאֱמַר לְהַלָּן נוֹגֵעַ וְאֵינוֹ נוֹגֵעַ. אַף רִיחוּף שֶׁנֶּאֱמַר כָאן נוֹגֵעַ וְאֵינוֹ נוֹגֵעַ. אָמַר רִבִּי יְהוֹשֻׁעַ לְתַלְמִידָיו. הֲרֵי בֶּן זוֹמָא בַחוּץ. וְלֹא הָיוּ יָמִים קַלִּים עַד שֶׁנִּפְטָר בְּן זוֹמָא.","ומביאים ברייתא: <b>שוב מעשה בירבי</b> (ברבי) <b>יהושע</b> (בן חנניה, מגדולי התנאים בדור השני) <b>שהיה מהלך בדרך, ובן זומא</b> (שמעון בן זומא, תנא בדור השלישי) <b>בא כנגדו</b> (מולו)<b>. שאל בשלומו</b> – רבי יהושע שאל בשלום בן זומא, אחרי שראה שבן זומא לא הקדים לשאול בשלומו (רבי יהושע היה חכם הדור וזקן, ובן זומא היה תלמיד צעיר), <b>ולא השיבו</b> – בן זומא, מפני שהיה שקוע במחשבה<b>. אמר לו</b> – רבי יהושע לבן זומא<b>: מאיין ולאיין</b> – מהיכן אתה בא ולהיכן אתה הולך<b>, בן זומא?</b> – שאלה זו היתה רגילה בפי בני אדם כשראו אדם שנוהג כמתמיה (""תוספתא כפשוטה""), <b>אמר לו</b> – בן זומא<b>: מסתכל הייתי</b> – התבוננתי במחשבתי, <b>במעשה בראשית, ואין בין מים העליונים למים התחתונים אלא פותח טפח</b> (במסירה שלפנינו: 'אלא אחד פותח טפח', ונמחקה המילה 'אחד', ומגיה השלים במקומה בין השורות 'כמלא'. וקרוב לוודאי שצריך לומר: 'אלא א' (=אפילו) פותח טפח' (""תוספתא כפשוטה"")) – אין המרחק ביניהם אפילו גובה של טפח<b>. נאמר כאן</b> – במעשה בראשית, <b>ריחוף</b> – ""וְרוּחַ אֱלֹהִים מְרַחֶפֶת עַל פְּנֵי הַמָּיִם"" (בראשית א,ב)<b>, ונאמר להלן</b> – בשירת 'האזינו'<b>: ""כְּנֶשֶׁר יָעִיר קִנּוֹ</b>, <b>עַל גּוֹזָלָיו יְרַחֵף""</b> (דברים לב,יא) – כשהנשר שומר על גוזליו בקן, הוא עף מעליהם בעדינות<b>. מה ריחוף שנאמר להלן - נוגע ואינו נוגע</b> (נוגע נגיעה קלה ביותר)<b>, אף ריחוף שנאמר כאן - נוגע ואינו נוגע</b> – הרוח היתה מרחפת מעל המים התחתונים ברווח הקטן שבין שבין המים העליונים לתחתונים. כך יש ללמוד בדרך גזירה שווה<b>.</b><br><b>אמר רבי יהושע לתלמידיו</b> – ששמעו שיחה זו<b>: הרי בן זומא מבחוץ</b> – הוא משוטט במחשבתו בדברים שיגרמו לו למות בקרוב<b>.</b><br><b>ולא היו ימים קלים</b> (ימים מעטים, זמן קצר) – אפילו ימים מועטים לא עברו, <b>עד שנפטר בן זומא</b> – כמסופר להלן<b>.</b><br><br><small>ב<b>תוספתא חגיגה</b> ב,ו שנו: מעשה ברבי יהושע שהיה מהלך באיסטרטא / בדרך, והיה בן זומא בא כנגדו. הגיע אצלו ולא נתן לו שלום. אמר לו: מאיין ולאיין, בן זומא? אמר לו: צופה / מסתכל הייתי במעשה בראשית, ואין בין מים העליונים למים התחתונים אפילו טפח, שנאמר: ""ורוח אלוהים מרחפת על פני המים"" (בראשית א,ב), ואומר: ""כנשר יעיר קינו על גוזליו ירחף"" (דברים לב,יא), מה נשר זה טס על קינו נוגע ואינו נוגע, כך אין בין מים העליונים למים התחתונים אפילו טפח.<br>אמר להם רבי יהושע לתלמידיו: כבר בן זומא מבחוץ.<br>לא היו ימים מועטים עד שנסתלק בן זומא (מן העולם).<br><br>ב<b>בבלי חגיגה</b> טו,א אמרו: תנו רבנן: מעשה ברבי יהושע בן חנניה שהיה עומד על גב מעלה (מדרגה) בהר הבית, וראהו בן זומא ולא עמד מפניו (לא עמד מהליכתו כדי להשתחוות, שזו היתה שאילת שלום שלהם). אמר לו: מאיין ולאיין, בן זומא? אמר לו: צופה הייתי בין מים העליונים למים התחתונים, ואין בין זה לזה אלא שלוש אצבעות בלבד, שנאמר: ""ורוח אלוהים מרחפת על פני המים"" (בראשית א,ב), כיונה זו שמרחפת על בניה ונוגעת ואינה נוגעת.<br>אמר להם רבי יהושע לתלמידיו: כבר / עדיין בן זומא מבחוץ.<br><br>ב<b>בראשית רבה</b> ב,ד נאמר: כבר היה שמעון בן זומא עומד ותוהא (משתומם). עבר רבי יהושע, שאל בשלומו פעם ופעמיים ולא השיבו, בשלישית השיבו בבהילות. אמר לו: מה זו, בן זומא? מאיין הרגליים? (מאיין באת?) אמר לו: לא מאיין (הנני ""לא"" שבא מאיין. - יש כאן השתמטות מתשובה ברורה, ולא עוד אלא שדבריו הוכיחו שהוא טרוד בשאלה שגם המינים היו עסוקים בה בקביעות (""תוספתא כפשוטה"")), רבי. אמר לו: מעיד אני עליי שמים וארץ שאיני זז מכאן עד שתודיעני מאיין הרגליים. אמר לו: מסתכל הייתי במעשה בראשית, ואין בין מים העליונים לתחתונים כשתיים ושלוש אצבעות. 'ורוח אלוהים מנשבת' אין כתוב כאן, אלא ""מרחפת"" - כעוף שפורח ומרפרף בכנפיו וכנפיו נוגעות ואין נוגעות.<br>נהפך רבי יהושע ואמר לתלמידים: הלך לו בן זומא (כאילו הלך לו, כאילו אינו עוד איתנו בעולם).<br>ולא שהו ימים קלים ובן זומא אינו בעולם (נטרפה דעתו עליו / מת).<br><br>בתוספתא ובירושלמי אין הפגישה בין רבי יהושע ובן זומא מתקשרת להר הבית. נראה שהר הבית נשתרבב בבבלי ממסורת אחרת המספרת על בן זומא בהר הבית - בתוספתא ברכות ו,ב ובבבלי ברכות נח,א.<br>בתוספתא ובירושלמי הרוח המופיעה בבראשית א,ב נמשלת לנשר, ואילו בבבלי נמשלה הרוח ליונה, ובבראשית רבה לעוף.</small>"
Jerusalem Talmud Chagigah 2:1:9,"רִבִּי יוּדָה בַּר פָּזִי בְשֵׁם רִבִּי יוֹסֵי בֵּירִבִּי יוּדָה. שְׁלֹשָׁה הִרְצוּ תוֹרָתָן לִפְנֵי רַבָּן. רִבִּי יְהוֹשֻׁעַ לִפְנֵי רַבָּן יוֹחָנָן בֶּן זַכַּיי. רִבִּי עֲקִיבָה לִפְנֵי רִבִּי יְהוֹשֻׁעַ. חֲנַנְיָה בֶּן חֲכִינַיי לִפְנֵי רִבִּי עֲקִיבָה. מִיכָּן וָהֵילַךְ אֵין דַּעְתָּן נְקִייָה. אַרְבָּעָה נִכְנְסוּ לַפַּרְדֵּס. אֶחָד הֵצִיץ וָמֵת. אֶחָד הֵצִיץ וְנִפְגַּע. אֶחָד הֵצִיץ וְקִיצֵּץ בַּנְּטִיעוֹת. אֶחָד נִכְנַס בְּשָׁלוֹם וְיָצָא בְשָׁלוֹם. בֶּן עַזַּאי הֵצִיץ וְנִפְגַּע. עָלָיו הַכָּתוּב אוֹמֶר דְּבַ֣שׁ מָ֭צָאתָ אֱכוֹל דַּייֶךָּ. בֶּן זוֹמָא הֵצִיץ וָמֵת. עָלָיו הַכָּתוּב אוֹמֵר יָ֭קָר בְּעֵינֵ֣י י֙י הַ֝מָּ֗וְתָה לַֽחֲסִידָֽיו׃ אַחֵר הֵצִיץ וְקִיצֵּץ בַּנְּטִיעוֹת. מַנִּי אַחֵר. אֱלִישַׁע בֵּן אַבּוּיָה. שְׁהָיָה הוֹרֵג רָבֵי תוֹרָה. אָֽמְרִין. כָּל־תַּלְמִיד דַּהֲוָה חֲמִי לֵיהּ מְשֻׁבָּח בְּאוֹרַיְתָא הֲוָה קְטִיל לֵיהּ. וְלֹא עוֹד אֶלָּא דַּהֲוָה עֲלִיל לְבֵית ווַעֲדָא וַהֲוָה חֲמִי טַלָּייָא קוֹמֵי סַפְרָא. וַהֲוָה אֲמַר. מָה אִילֵּין יָֽתְבִין עָֽבְדִין הָכָא. אוּמְנָתֵיהּ דָּהֵן בַּנַּאי. אוּמְנָתֵיהּ דָּהֵן נַגָּר. אוּמְנָתֵיהּ דָּהֵן צַייָד. אוּמְנָתֵיהּ דָּהֵן חַייָט. וְכֵיוָן דַּהֲווֹן שָֽׁמְעִין כֵּן הֲווֹן שָֽׁבְקִין לֵיהּ וְאָֽזְלִין לוֹן. עָלָיו הַכָּתוּב אוֹמֵר אַל־תִּתֵּ֤ן אֶת־פִּ֙יךָ֙ לַֽחֲטִ֣יא אֶת־בְּשָׂרֶ֔ךָ וגו׳. שֶׁחִיבֵּל מַעֲשֶׂה יָדָיו שֶׁלְאוֹתוֹ הָאִישׁ. אוּף בִּשְׁעַת שּׁוּמָדָא הֲווֹן מַטְעֲנִין לוֹן מְטוּלִין. וִהֲווֹן מִתְכַּווְנִין מִיטְעוֹן תְּרֵי חַד מְטוּל. מִשֵּׁם שְׁנַיִם שֶׁעָשׂוּ מְלָאכָה אַחַת. אֲמַר. אַטְעוֹנְנוֹן יְחִידָאִין. אָֽזְלוֹן וְאַטְעוֹנִינוֹן יְחִידָײִן. וְהֲווֹן מִתְכַּווְנִין מִפְרוֹק בְּכַרְמְלִית. שֶׁלֹּא לְהוֹצִיא מֵרְשׁוּת הַיָּחִד לִרְשׁוּת הַרַבִּים. אֲמַר. אַטְעוֹנִינוֹן צְלוֹחִייִן. אָֽזְלוֹן וְאַטְעוֹנִינוֹן צְלוֹחִייִן. רִבּי עֲקִיבָה נִכְנַס בְּשָׁלוֹם <i data-commentator=""Notes by Heinrich Guggenheimer on Jerusalem Talmud"" data-label=""40""></i> וְיָצָא בְשָׁלוֹם. עָלָיו הַכָּתוּב אוֹמֵר <i data-overlay=""Vilna Pages"" data-value=""9b""></i>מָשְׁכֵנִ֭י אַֽחֲרֶ֣יךָ נָּר֑וּצָה וגו׳.","<b>רבי יודה בר פזי</b> (רבי יהודה בר סימון, אמורא ארץ ישראלי בדור השלישי והרביעי) אמר <b>בשם רבי יוסי בירבי יודה</b> (תנא בדור החמישי)<b>: שלשה</b> – חכמים בשלושה דורות מחכמי יבנה, כשהיו תלמידים, <b>הרצו</b> (פירטו, הציעו) <b>תורתן</b> – במעשה המרכבה, <b>לפני רבן</b> – שכולם היו חכמים ומבינים מדעתם<b>: רבי יהושע לפני רבן יוחנן בן זכיי, רבי עקיבה</b> (תנא בדור השלישי, מגדולי התנאים) <b>לפני רבי יהושע, חנניה בן חכיניי</b> (תנא בדור השלישי והרביעי) <b>לפני רבי עקיבה. מיכן והילך</b> (משעה זו והלאה) <b>אין דעתן נקייה</b> – אין דעתם צלולה ובהירה, שהתלמידים שהיו בדורות הבאים (הדורות שלאחר דור יבנה) לא היו עוד חכמים ומבינים מדעתם, ולא זכו עוד לדרוש במעשה המרכבה לפני רבם<b>.</b><br><br><small>ב<b>תוספתא חגיגה</b> ב,ב שנו: רבי יוסה בן יהודה אומר: רבי יהושע הרצה לפני רבן יוחנן בן זכיי, רבי עקיבא הרצה לפני רבי יהושע, חנניה בן חכינאי הרצה לפני רבי עקיבא.<br><br>ב<b>בבלי חגיגה</b> יד,ב אמרו: תניא: רבי יוסי ברבי יהודה אומר: שלוש הרצאות הן (שלושה חכמים הם שנאמר עליהם שהרצו במעשה המרכבה): רבי יהושע הרצה דברים לפני רבן יוחנן בן זכאי, רבי עקיבא הרצה דברים לפני רבי יהושע, חנניא בן חכינאי הרצה דברים לפני רבי עקיבא.</small><br>מביאים ברייתא: <b>ארבעה</b> – חכמים, <b>נכנסו לפרדס</b> – כלומר, התעסקו במעשה מרכבה<b>. אחד הציץ</b> – הסתכל בכבודו של ה', <b>ומת, אחד הציץ ונפגע</b> – בשכלו, שיצא מדעתו<b>, אחד הציץ וקיצץ בנטיעות</b> – האילנות הצעירים של הפרדס, כלומר, הרג צעירים שהיו לומדים תורה וגם גרם שילדים שהיו לומדים תורה היו מפסיקים ללמוד, כמסופר להלן (בשיר השירים רבה (ראה להלן) פירשו באופן דומה כיצד קיצץ בנטיעות)<b>, אחד נכנס</b> – לפרדס, <b>בשלום ויצא בשלום</b> – כיוון שלא הציץ<b>.</b><br><b>בן עזאי</b> (שמעון בן עזאי, תנא בדור השלישי) <b>הציץ ונפגע. עליו הכתוב אומר: ""דְּבַשׁ מָצָאתָ</b>, <b>אֱכֹל דַּיֶּךָּ</b>, פֶּן תִּשְׂבָּעֶנּוּ וַהֲקֵאתוֹ<b>""</b> (משלי כה,טז) – אם תמצא דבש, אכול ממנו במידה מספקת, כי אם תאכל ממנו לשובעה, תקיא אותו. ואף בן עזאי שהציץ, הרי הוא כמי שאכל יותר מדי, ולכן נפגע<b>.</b><br><b>בן זומא</b> (שמעון בן זומא, תנא בדור השלישי) <b>הציץ ומת. עליו הכתוב אומר: ""יָקָר בְּעֵינֵי י'י הַמָּוְתָה לַחֲסִידָיו""</b> (תהילים קטז,טו) – כבד וקשה לה' מות חסידיו. ואף בן זומא היתה מיתתו קשה לפני ה'<b>.</b><br><b>אחר</b> – כינויו של אלישע בן אבויה, כאמור להלן, <b>הציץ וקיצץ בנטיעות</b> (המשך הברייתא מובא להלן)<b>.</b><br><br>ומפסיקים את הברייתא ושואלים: <b>מני</b> (צריך לומר: 'מנ<b>ו</b>') – מי הוא <b>אחר?</b> – ומה פירוש ""קיצץ בנטיעות""?<br>ומשיבים: <b>אלישע בן אבויה</b> (בדור השלישי לתנאים)<b>, שהיה הורג רבי</b> (צריך לומר: '<b>רוֹבֵי</b>') <b>תורה</b> – נערי תורה (צעירים הלומדים תורה, כמסופר להלן)<b>.</b><br><b>אמרין:</b> – אומרים: <b>כל תלמיד דהוה חמי ליה משבח באוריתא הוה קטיל ליה</b> – שהיה רואה אותו משובח בתורה (שמשבחים אותו שהוא יודע את התורה), היה הורג אותו<b>. ולא עוד אלא</b> (ולא זו בלבד אלא גם) <b>דהוה עליל לבית וועדא והוה חמי טלייא</b> (נראה שצריך לומר: 'טליי<b>ן</b>') <b>קומי ספרא</b> – שהיה נכנס לבית הוועד (מקום ישיבת החכמים) והיה רואה ילדים לפני הסופר (מלמד מקרא לתינוקות)<b>, והוה אמר</b> – והיה אומר<b>: מה אילין יתבין עבדין הכא?</b> – מה אלה (הילדים) יושבים ועושים כאן? (לשם מה הם לומדים מקרא?) <b>אומנותיה דהן</b> – אומנותו של זה - <b>בנאי, אומנותיה דהן</b> – אומנותו של זה - <b>נגר, אומנותיה דהן</b> – אומנותו של זה - <b>צייד, אומנותיה דהן</b> – אומנותו של זה - <b>חייט. וכיון דהוון שמעין כן, הוון שבקין ליה ואזלין לון</b> – וכיוון שהיו (הילדים) שומעים כך (שהם ראויים להיות אומנים), היו עוזבים אותו (את הסופר) והולכים להם (ולא היו לומדים עוד מקרא אלא אומנות)<b>.</b><br><br>ומביאים את המשך הברייתא: <b>עליו</b> – על אלישע בן אבויה, <b>הכתוב אומר: ""אַל תִּתֵּן אֶת פִּיךָ לַחֲטִיא אֶת בְּשָׂרֶךָ</b>... לָמָּה יִקְצֹף הָאֱלֹהִים עַל קוֹלֶךָ וְחִבֵּל אֶת מַעֲשֵׂה יָדֶיךָ?<b>""</b> (קוהלת ה,ה) – אל תגרום, על ידי נדר שתבטא בקלות ראש, לכך, שפיך יחטיא את בשרך, שבעוברך על מה שנדרת בפיך תביא את עצמך לידי חטא; מדוע אתה רוצה שיקצוף אלוהים עליך בגלל מה שאמרת בקולך ויענוש אותם בקלקלו את מעשיך?<b>,</b> ויש לדרוש את הכתוב על אלישע בן אבויה, <b>שחיבל מעשה ידיו של אותו האיש</b> (סוף הברייתא מובא להלן) – אלישע בן אבויה קלקל את מעשי ידיו של עצמו (הצעירים והילדים שהיו לומדים תורה ממנו) על ידי הדברים שאמר בפיו (כמסופר לעיל. - 'אותו האיש' הוא כינוי לאלישע. - אפשר שהכוונה במעשה ידיו של אלישע למאמריו בשבח הלומד תורה בילדותו ובשבח אדם שיש בו מעשים טובים ולמד תורה הרבה. ראה משנה אבות ד,כ ואבות דרבי נתן נוסח א פרק כד ונוסח ב פרק לה. מאמרים אלה אמר אלישע בצעירותו לפני שנסמך)<b>.</b><br><br><small>'קיצץ בנטיעות' הוא חלק מהתוצאה ההרסנית (העונש) של ההצצה, בדומה ל'מת', 'נפגע' ו'ירד בשלום' של שלושת האחרים. בתוספתא סוטה ז,ב מפורש שמשמעות ""לַחֲטִיא אֶת בְּשָׂרֶךָ"" (קוהלת ה,ה) היא ""נפרעים ממנו ומקרוביו"", שהמילה ""בשרך"" כוללת אותו ואת קרובו. כתוצאה מההצצה הבלתי ראויה נגרם נזק, שאלישע קיצץ בנטיעות עצמו (הפסיק ללמוד ולקיים מצוות והשתמד) וגם גרם נזק לקרוביו (הפסקת הלימוד של תלמידיו) (""מחלל שבת בפרהסיא"", עמודים 285-286).</small><br><br>ומספרים עוד: <b>אוף בשעת שומדא הוון מטענין לון מטולין</b> – גם בשעת השמד (המרה כפויה של הדת) היו מטעינים להם (היו הרומאים כופים את היהודים לשאת) משאות (בשבת, שאילצו אותם לעסוק במלאכה בשבת לצורכי החילות הרומיים)<b>, והוון מתכוונין מיטעון תרי חד מטול</b> – והיו (היהודים) מתכוונים לטעון (לשאת) שניים (ששניים יישאו) משא אחד (וכך יימנעו מחילול השבת)<b>, משם</b> (משום) <b>שנים שעשו מלאכה אחת</b> (משנה שבת י,ה) – ששניים שהוציאו בשבת מרשות היחיד לרשות הרבים פטורים<b>. אמר:</b> – אמר (אלישע בן אבויה לרומאים): <b>אטעוננון</b> (צריך לומר: 'אטענונון') <b>יחידאין</b> – הטעינו אותם (את היהודים) יחידים! (שלא יישאו שניים משא אחד, אלא כל אחד ואחד יישא משא)<b>. אזלון ואטעונינון</b> (צריך לומר: 'ואטענונון') <b>יחידיין</b> – הלכו (הרומאים) והטעינו אותם יחידים<b>, והוון מתכוונין מיפרוק</b> – והיו (היהודים) מתכוונים לפרוק (את המשא) <b>בכרמלית</b> – מקום שאינו לא רשות היחיד ולא רשות הרבים<b>, שלא להוציא מרשות היחיד לרשות הרבים</b> – אלא מרשות היחיד לכרמלית ומכרמלית לרשות הרבים, שהמוציא בשבת מרשות היחיד לרשות הרבים דרך כרמלית פטור, וכך יימנעו מחילול השבת<b>. אמר:</b> – אמר (אלישע בן אבויה לרומאים): <b>אטעונינון</b> (צריך לומר: 'אטענונון') <b>צלוחיין</b> – הטעינו אותם (את היהודים) צלוחיות! (כשנשאו משא כבד הניחו להם לפרוק בכרמלית כדי לפוש, ולכן אמר שיישאו משא קל, שלא יניחו להם לפוש. כך מוכח במדרש קוהלת זוטא (ראה להלן) (""שערי תורת ארץ ישראל""))<b>. אזלון ואטעונינון</b> (צריך לומר: 'ואטענונון') <b>צלוחיין</b> – הלכו (הרומאים) והטעינו אותם צלוחיות (ובשל כך חיללו את השבת)<b>.</b><br><br>ומביאים את סוף הברייתא: <b>רבי עקיבה</b> (תנא בדור השלישי, מגדולי התנאים) <b>נכנס בשלום ויצא בשלום. עליו הכתוב אומר: ""מָשְׁכֵנִי אַחֲרֶיךָ</b>, <b>נָּרוּצָה</b>, הֱבִיאַנִי הַמֶּלֶךְ חֲדָרָיו<b>""</b> (שיר השירים א,ד) – הכלה משתוקקת ללכת אחרי החתן ולרוץ יחד איתו ולהביא אותה אל חדרי ביתו. ויש לדרוש את הכתוב על רבי עקיבה, שהוכנס על ידי ה' לחדרי המרכבה (מסתרי המרכבה, הלימודים הנסתרים של המרכבה)<b>.</b><br><br><small>ב<b>תוספתא חגיגה</b> ב,ג-ד שנו: ארבעה נכנסו לפרדס: בן עזיי ובן זומא, אחר ורבי עקיבא. אחד הציץ ומת, אחד הציץ ונפגע, אחד הציץ וקיצץ בנטיעות, ואחד עלה בשלום וירד בשלום.<br>בן עזיי / זומא הציץ ומת. עליו הכתוב אומר: ""יקר בעיני ה' המוותה לחסידיו"" (תהילים קטז,טו).<br>בן זומא / עזאי הציץ ונפגע. עליו הכתוב אומר: ""דבש מצאת, אכול דייך"" וגו' (משלי כה,טז).<br>אלישע / אחר הציץ וקיצץ בנטיעות. עליו הכתוב אומר: ""אל תיתן את פיך לחטיא את בשרך"" וגו' (קוהלת ה,ה).<br>רבי עקיבה עלה / נכנס בשלום וירד / ויצא בשלום. עליו הכתוב אומר: ""מושכני אחריך, נרוצה"" וגו' (שיר השירים א,ד).<br><br>ב<b>בבלי חגיגה</b> יד,ב-טו,ב אמרו: תנו רבנן: ארבעה נכנסו לפרדס, ואלו הם: בן עזאי ובן זומא, אחר ורבי עקיבא.<br>בן עזאי הציץ ומת. עליו הכתוב אומר: ""יקר בעיני ה' המוותה לחסידיו"" (תהילים קטז,טו).<br>בן זומא הציץ ונפגע. עליו הכתוב אומר: ""דבש מצאת, אכול דייך, פן תשבענו והקאתו"" (משלי כה,טז).<br>אחר קיצץ בנטיעות. עליו הכתוב אומר: ""אל תיתן את פיך לחטיא את בשרך"" (קוהלת ה,ה).<br>רבי עקיבא עלה בשלום וירד בשלום. עליו הכתוב אומר: ""מושכני אחריך, נרוצה, הביאני המלך חדריו"" (שיר השירים א,ד).<br><br>ב<b>שיר השירים רבה</b> א [ד] א נאמר: ארבעה נכנסו לפרדס: בן עזאי ובן זומא, אלישע בן אבויה ורבי עקיבא.<br>בן עזאי הציץ ונפגע, ועליו נאמר: ""דבש מצאת, אכול דייך, פן תשבענו והקאתו"" (משלי כה,טז).<br>בן זומא הציץ ומת, ועליו נאמר: ""יקר בעיני ה' המוותה לחסידיו"" (תהילים קטז,טו).<br>אלישע בן אבויה קיצץ בנטיעות. כיצד קיצץ בנטיעות? בשעה שהיה נכנס לבתי כנסיות ומדרשות ורואה תינוקות שמצליחים בתורה, היה אומר עליהון מיליא ומסתתמין (היה אומר להם דברים (מטיח דברים נגד התורה) ו(פיותיהם) היו מסתתמים), ועליו נאמר: ""אל תיתן את פיך לחטיא את בשרך"" (קוהלת ה,ה).<br>רבי עקיבא נכנס בשלום ויצא בשלום, ואמר: לא מפני שגדול אני מחבריי, אלא כך שנו חכמים במשנה (עדיות ה,ז): מעשיך יקרבוך ומעשיך ירחקוך, ועליו נאמר: ""הביאני המלך חדריו"" (שיר השירים א,ד).<br><br>בתוספתא (ברוב הנוסחאות) ובבבלי: בן עזאי הציץ ומת, בן זומא הציץ ונפגע. בירושלמי ובשיר השירים רבה: בן עזאי הציץ ונפגע, בן זומא הציץ ומת.<br><br>ב<b>קוהלת זוטא</b> ז [ח] נאמר: מה היה עושה (אלישע בן אבויה) להם לישראל? בימי השמד היו משעבדים אותם בתוך(?) חבילות גדולות ופורקים אותן בתוך ארבע אמות. אמר: יישאו קטנות ואל יפרקו.</small>"
Jerusalem Talmud Chagigah 2:1:10,"רִבִּי מֵאִיר הֲוָה יְתִיב דְּרַשׁ בְּבֵית מִדְרָשָׁא דִטִיבֵּרִיָּה. עֲבַר אֱלישַׁע רַבֵּיהּ רְכִיב עַל סוּסְּייְא בְיוֹם שׁוּבְתָא. אֲתוֹן וְאָֽמְרוּן לֵיהּ. הָא רַבָּךְ לְבַר. פְּסַק לֵיהּ מִן דְּרָשָׁה וּנְפַק לְגַבֵּיהּ. אֲמַר לֵיהּ. מַה הֲוִיתָה דְרַשׁ יוֹמָא דֵין. אָמַר לֵיהּ. וַֽי֙י בֵּרַ֛ךְ אֶת־אַֽחֲרִ֥ית וגו׳. אֲמַר לֵיהּ. וּמַה פָתַחְתָּ בֵיהּ. אָמַר לֵיהּ. וַיּוֹסֶף י֙י אֶת־כְָּל־אֲשֶׁ֥ר לְאִיּ֭וֹב לְמִשְׁנֶֽה׃ שֶׁכָּפַל לוֹ אֶת כָּל־מָמוֹנָוֹ. אֲמַר. ווַי דְּמוֹבְדִין וְלָא מַּשְׁכָּחִין. עֲקִיבָה רַבָּךְ לָא הֲוָה דְרַשׁ כֵּן. אֶלָּא וַֽי֙י בֵּרַ֛ךְ אֶת־אַֽחֲרִ֥ית אִיּ֭וֹב מֵרֵֽאשִׁיתוֹ. בִּזְכוּת מִצְוֹת וּמַעֲשִׂים טוֹבִים שֶׁהָיָה בְיָדוֹ מֵרֵאשִׁיתוֹ. אָמַר לֵיהּ. וּמַה הֲוִיתָה דְרִישׁ תּוּבָן. אָמַר לֵיהּ. ט֛וֹב אַֽחֲרִ֥ית דָּבָר֭ מֵרֵֽאשִׁית֑וֹ. אֲמַר לֵיהּ. וּמַה פָתַחְתָּ בֵיהּ. אָמַר לֵיהּ. לְאָדָם שֶׁהוֹלִיד בָּנִים בְּנַעֲרוּתוֹ וָמֵתוּ. וּבְזִקְנוּתוֹ וְנִתְקַייְמוּ. הֲוֵי ט֛וֹב אַֽחֲרִ֥ית דָּבָר֭ מֵרֵֽאשִׁית֑וֹ. לְאָדָם שֶׁעָשָׂה סְחוֹרָה בְיַלְדּוּתוֹ וְהִפְסִיד. וּבְזִקְנָתוֹ וְנִשְׂתַּכֵּר. הֲוִי ט֛וֹב אַֽחֲרִ֥ית דָּבָר֭ מֵרֵֽאשִׁית֑וֹ. לְאָדָם שֶׁלָּמַד תּוֹרָה בְנַעֲרוּתוֹ וּשְׁכָחָהּ. וּבְזִקְנָתוֹ וְקִייְמָהּ. הֲוִי ט֛וֹב אַֽחֲרִ֥ית דָּבָר֭ מֵרֵֽאשִׁית֑וֹ. אֲמַר. ווַי דְּמוֹבְדִין וְלָא מַּשְׁכָּחִין. עֲקִיבָה רַבָּךְ לָא הֲוָה דְרַשׁ כֵּן. אֶלָּא ט֛וֹב אַֽחֲרִ֥ית דָּבָר֭ מֵרֵֽאשִׁית֑וֹ. בִּזְמַן שֶׁהוּא טוֹב מֵרֵאשִׁיתוֹ. וּבִי הָיָה הַמַּעֲשֶׂה. אַבּוּיָה אַבָּא מִגְּדוֹלֵי יִרושָׁלִַם הָיָה. בְּיוֹם שֶׁבָּא לְמוֹהֲלֵינִי קָרָא לְכָל־גְּדוֹלֵי יְרוּשָׁלִַם וְהוֹשִׁיבָן בְּבַיִת אֶחָד. וּלְרִבִּי אֱלִיעֶזֶר וּלְרִבִּי יְהוֹשֻׁעַ בְּבַיִת אֶחָד. מִן דְּאָֽכְלוּן וְשָׁתוּן שְׁרוֹן מְחַפְּחִין וּמְרַקְּדִין. אֲמַר רִבִּי לִיעֶזֶר לְרִבִּי יְהוֹשֻׁעַ. עַד דְּאִינּוּן עֲסִיקִין בְּדִידוֹן נַעֲסוֹק אֲנָן בְּדִידָן. וְיָֽשְׁבוּ וְנִתְעַסְּקוּ בְּדִבְרֵי תוֹרָה. מִן הַתּוֹרָה לַנְּבִיאִים וּמִן הַנְּבִיאִים לַכְּתוּבִים. וְיָֽרְדָה אֵשׁ מִן הַשָּׁמַיִם וְהִקִּיפָה אוֹתָם. אָמַר לָהֶן אַבּויָה. רַבּוֹתַיי. מַה בָאתֶם לִשְׂרוֹף אֶת בֵּיתִי עָלַי. אָֽמְרוּ לוֹ. חַס וְשָׁלוֹם. אֶלָּא יוֹשְׁבִין הָיִינוּ וְחוֹזְרִין בְּדִבְרֵי תוֹרָה. מִן הַתּוֹרָה לַנְּבִיאִים וּמִן הַנְּבִיאִים לַכְּתוּבִים. וְהָיוּ הַדְּבָרִים שְׁמֵיחִים כִּנְתִינָתָן מִסִּינַי. וְהָֽיְתָה הָאֵשׁ מְלַחֶכֶת אוֹתָן כִּלְחִיכָתָן מִסִּינַי. וְעִיקַּר נְתִינָתָן מִסִּינַי לֹא נִתְנוּ בָאֵשׁ. וְהָהָ֗ר בּוֹעֵר בָּאֵשׁ֙ עַד־לֵ֣ב הַשָּׁמַ֔יִם. אָמַר לָהֶן אַבּויָה אַבָּא. רַבּוֹתַיי. אִם כָּךְ הִיא כוֹחָהּ שֶׁלְתּוֹרָה. אִם נִתְקַייֵם לִי הַבֶּן הַזֶּה לַתּוֹרָה אֲנִי מַפְרִישׁוֹ. לְפִי שֶׁלֹּא הָֽיְתָה כַווָנָתוֹ לְשֵׁם שָׁמַיִם לְפִיכָךְ לֹא נִתְקַייְמוֹ בְאוֹתוֹ הָאִישׁ. אָמַר לֵיהּ. וּמַה הֲוִיתָה דְרִישׁ תּוּבָן. לֹא־יַעַרְכֶ֣נָּה זָ֭הָב וּזְכוֹכִ֑ית. אֲמַר לֵיהּ. וּמַה פָתַחְתָּ בֵיהּ. אֲמַר לֵיהּ. דִּבְרֵי תוֹרָה קָשִׁין לִקְנוֹת כִּכְלֵי זָהָב וְנוֹחִין לָאַבֵּד כִּכְלֵי זְכוּכִית. וּמַה כְלֵי זָהָב וּכְלֵי זְכוּכִית אִם נִשְׁתַּבְּרוּ יָכוֹל הוּא לַחֲזוֹר וְלַעֲשׂוֹתָם כֵּלִים כְּמוֹ שֶׁהָיוּ. אַף תַּלְמִיד חָכָם שֶׁשָּׁכַח תַּלְמוּדוֹ יָכוֹל הוּא לַחֲזוֹר וּלְלַמְּדוֹ כַתָּחִילָּה. אָמַר לִיהּ. דַּייֶךָ מֵאִיר. עַד כָּאן תְּחוּם שַׁבָּת. אֲמַר לֵיהּ. מִן הֵן אַתְּ יְדַע. אֲמַר לֵיהּ. מִן טַלְפֵּי דְּסוּסַיי דַהֲוִינָא מַנִּי וְהוֹלֵךְ אַלְפַּיִים אַמָּה. אֲמַר לֵיהּ. וְכָל־הָדָא חָכְמְתָא אִית בָּךְ וְלֵית אַתְּ חֲזַר בָּךְ. אֲמַר לֵיהּ. לֵית אֲנָא יְכִיל. אֲמַר לֵיהּ. לָמָּה. אֲמַר לֵיהּ. שֶׁפַּעַם אַחַת הָיִיתִי עוֹבֵר לִפְנֵי בֵית קוֹדֶשׁ הַקָּדָשִׁים רָכוּב עַל סוּסִי בְיוֹם הַכִּיפּוּרִים שֶׁחָל לִהְיוֹת בַּשַּׁבָּת וְשָׁמַעְתִּי בַּת קוֹל יוֹצֵאת מִבֵּית קוֹדֶשׁ הַקָּדָשִׁים וְאוֹמֶרֶת. שׁוּבוּ בָּנִים שׁוֹבָבִים. חוּץ מִן אֱלִישַׁע בֵּן אַבּוּיָה. שְׁיָּדַע כוֹחִי וּמָרַד בִּי. וְכָל־דָּא מִן הֵן אֲתַת לֵיהּ. אֶלָּא פַּעַם אַחַת הָיָה יוֹשֵׁב וְשׁוֹנֶה בְּבִקְעַת גִּינָיסַר. וְרָאָה אָדָם אֶחָד עָלָה לְרֹאשׁ הַדֶּקֶל וְנָטַל אֵם עַל הַבָּנִים. וְיָרַד מִשָּׁם בְּשָׁלוֹם. לְמָחָר רָאָה אָדָם אַחֵר שֶׁעָלָה לְרֹאשׁ הַדֶּקֶל. וְנָטַל אֶת הַבָּנִים וְשִׁילַּח אֶת הָאֵם. וְיָרַד מִשָּׁם וְהִכִּישׁוֹ נָחָשׁ וָמֵת. אָמַר. כָּתוּב שַׁלֵּ֤חַ תְּשַׁלַּח֙ אֶת־הָאֵ֔ם וְאֶת־הַבָּנִי֭ם תִּֽקַּֽח־לָ֑ךְ לְמַ֨עַן֙ יִ֣יטַב לָ֔ךְ וְהַֽאֲרַכְתָּ֖ יָמִֽים׃ אֵיכָן הִיא טוֹבָתוֹ שֶׁלָּזֶה. אֵיכָן הִיא אֲרִיכוּת יָמִים שֶׁלָּזֶה. וְלָא הֶוָה יְדַע שְׁדְּרָשָׁהּ רִבִּי יַעֲקֹב לְפָנִים מִמֶּנּוּ. לְמַ֨עַן֙ יִ֣יטַב לָ֔ךְ. לְעוֹלָם הַבָּא שֶׁכּוּלּוֹ טוֹב. וְהַֽאֲרַכְתָּ֖ יָמִֽים. לְעָתִיד שֶׁכּוּלּוֹ אָרוֹךְ. וְיֵשׁ אוֹמְרִים. עַל יְדֵי שֶׁרָאָה לְשׁוֹנוֹ שֶׁלְרִבִּי יְהוּדָה הַנַּחְתּוֹם נָתוּן בְּפִי הַכֶּלֶב שׁוֹתֵת דָּם. אָמַר. זוֹ תוֹרָה וְזוֹ שְׂכָרָהּ. זֶהוּ הַלָּשׁוֹן שֵׁהָיָה מוֹצִיא דִבְרֵי תוֹרָה כְּתִיקֻּנָן. זֶהוּ הַלָּשׁוֹן שֵׁהָיָה יַגִּיעַ בַּתּוֹרָה כָל־יָמָיו. [זוֹ תוֹרָה וְזוֹ שְׂכָרָהּ.] דּוֹמֶה שֶׁאֵין מַתַּן שָׂכָר וְאֵין תְּחִײַת הַמֵּתִים. וְיֵשׁ אוֹמְרִים. אִמּוֹ כְּשֶׁהָֽיְתָה מְעוּבֶּרֶת בּוֹ הָֽיְתָה עוֹבֶרֶת עַל בָּתֵּי עֲבוֹדָה זָרָה וְהֵרִיחָה מֵאוֹתוֹ הַמִּין. וְהָיָה אוֹתוֹ הָרֵיחַ מְפַעְפֵּעַ בְּגוּפָהּ כְּאִירְסָהּ שֶׁלְחֲכִינָה. לְאַחַר יָמִים חָלָה אֱלִישַׁע. אָתוּן וְאָֽמְרוּן לְרִבִּי מֵאִיר. הָא רַבָּךְ בְּאִישּׁ. אֲזַל בָּעֵי מְבַקַּרְתֵּיהּ. וְאַשְׁכְּחֵיהּ <i data-overlay=""Venice Columns"" data-value=""77c""></i>בְּאִישׁ. אֲמַר לֵיהּ. לֵית אַתְּ חֲזַר בָּךְ. אֲמַר לֵיהּ. וְאִין חָֽזְרִין מִתְקַבְּלִין. אֲמַר לֵיהּ. וְלָא כֵן כְּתִיב. תָּשֵׁ֣ב אֱ֭נוֹשׁ עַד־דַּכָּ֑א. עַד דִּיכִדּוּכָהּ שֶׁלְנֶפֶשׁ מְקַבְּלִין. בְּאוֹתָהּ שָׁעָה בָּכָה אֱלִישַׁע וְנִפְטָר וָמֵת. וְהָיָה רִבִּי מֵאִר שָׂמֵחַ בְּלִיבּוֹ וְאוֹמֵר. דּוֹמֶה שְׁמִּתּוֹךְ תְּשׁוּבָה נִפְטָר רִבִּי. מִן דְּקָֽבְרוּנֵיהּ יָֽרְדָה אֵשׁ מִן הַשָּׁמַיִם וְשָֽׂרְפָה אֶת קִבְרוֹ. אָתוּן וְאָֽמְרוּן לְרִבִּי מֵאִיר. הָא קִיבְרֵיהּ דְּרַבָּךְ אַייְקַד. נְפַק בָּעֵי מְבַקַּרְתֵּיהּ. וְאַשְׁכְּחֵיהּ אַייְקַד. מַה עֲבַד. נְסַב גּוּלְתֵּיהּ וּפָֽרְסֵיהּ עֲלֵיהּ. אָמַר. לִ֣ינִי ׀ הַלַּ֗יְלָה וגו׳. לִינִי בָעוֹלָם הַזֶּה שֶׁדּוֹמֶה לַלַּיְלָה וְהָיָ֤ה בַבֹּ֨קֶר֙. זֶה הָעוֹלָם הַבָּא שֶׁכּוּלּוֹ בוֹקֶר. אִם־יִגְאָלֵ֥ךְ טוֹב֙ יִגְאָ֔ל. זֶה הַקָּדוֹשׁ בָּרוּךְ הוּא שֶׁהוּא טוֹב. דִּכְתִיב בֵּיהּ טֽוֹב־י֙י לַכֹּ֑ל וְ֝רַֽחֲמָ֗יו עַל־כָּל־מַֽעֲשָֽׂיו׃ וְאִם־לֹ֨א יַחְפֹּ֧ץ לְגָֽאֳלֵ֛ךְ וּגְאַלְתִּ֥יךְ אָנֹ֖כִי חַי־ י֙י. וְאִיטְפִּײַת. אָמְרוּן לְרִבִּי מֵאִיר. אִין אָֽמְרוּן לָךְ בְּהַהוּא עָֽלְמָא. לְמָאן אַתְּ בָּעֵי מְבַקְּרָה. לְאָבוּךְ אוֹ לְרַבָּךְ. אֲמַר לוֹן. אֲנָא מִקְרַב לְרִבִּי קָדְמַיי וּבָתָר כֵּן לְאַבָּא. אָֽמְרִין לֵיהּ. וּשְׁמָעִין לָךְ. אֲמַר לֹון. וְלָא כֵן תַּנִּינָן. מַצִּילִין תִּיק הַסֵּפֶר עִם הַסֵּפֶר, תִּיק תְּפִלִּין עִם הַתְּפִלִּין, מַצִּילִין לְאֱלִישַׁע אַחֵר בִּזִכוּת תּוֹרָתוֹ. לְאַחַר יָמִים הָֽלְכוּ בְנוֹתָיו לִיטּוֹל צְדָקָה מֵרִבִּי. גָּזַר רִבִּי וְאָמַר. אַל־יְהִי־ל֖וֹ משֵׁ֣ךְ חָ֑סֶד וְֽאַל־יְהִ֥י ח֝וֹנֵ֗ן לִיתוֹמָֽיו׃ אָֽמְרוּ לוֹ. רִבִּי. אַל תַּבֵּט בְּמַעֶשָׂיו. הַבֵּט בְּתוֹרָתוֹ. בְּאוֹתָהּ שָׁעָה בָכָה רִבִּי וְכָזַר עֲלֵיהֶן שֶׁיִּתְפַּרְנְסוּ. אָמַר. מַה זֶה שֶׁיָּגַע בַּתּוֹרָה שֶׁלֹּא לְשֵׁם שָׁמַיִם רְאוּ מַה הֶעֱמִיד. מִי שֶׁהוּא יָגַע בַּתּוֹרָה לִשְׁמָהּ עַל אַחַת כַּמָּה וְכַמָּה.","ומספרים: <b>רבי מאיר</b> (גדול התנאים בדור הרביעי) <b>הוה יתיב דרש בבית מדרשא דטיבריה</b> – היה יושב ודורש בבית המדרש של טבריה<b>. עבר אלישע רביה רכיב על סוסייא ביום שובתא</b> – עבר אלישע (בן אבויה) רבו רכוב על סוס ביום השבת<b>. אתון ואמרון ליה:</b> – באו ואמרו לו (לרבי מאיר): <b>הא רבך לבר</b> – הנה רבך בחוץ!<b>. פסק ליה מן דרשה</b> (צריך לומר: 'דרש') <b>ונפק לגביה</b> – פסק לו מלדרוש ויצא אצלו (אליו)<b>. אמר ליה:</b> – אמר לו (אלישע בן אבויה לרבי מאיר): <b>מה הויתה דרש יומא דין?</b> – מה (איזה כתוב) היית דורש היום הזה (היום)? <b>אמר ליה:</b> – אמר לו (רבי מאיר): <b>""וַי'י בֵּרַךְ אֶת אַחֲרִית</b> אִיּוֹב מֵרֵאשִׁתוֹ<b>""</b> (איוב מב,יב) – ה' הטיב את מצבו של איוב בסוף ימיו יותר ממה שהיה קודם לכן (לפני שבאו עליו הייסורים. 'מראשיתו' - יותר מראשיתו. מ""ם השימוש במילה ""מראשיתו"" היא מ""ם היתרון: יותר מ-)<b>. אמר ליה:</b> – אמר לו (אלישע בן אבויה): <b>ומה פתחת ביה?</b> – ומה פתחת בו? (איך הסברת אותו? - יש מגיה כאן ולהלן: 'ומה פת<b>ר</b>ת ביה?' - ומה פירשת בו?) <b>אמר ליה:</b> – אמר לו (רבי מאיר): <b>""וַיֹּסֶף י'י אֶת כָּל אֲשֶׁר לְאִיּוֹב לְמִשְׁנֶה""</b> (איוב מב,י) – ה' הוסיף על כל מה שהיה לאיוב במידה כפולה<b>, שכפל לו את כל ממונו</b> – שעושרו נכפל (דרש מהכתוב הזה, שכפל לו גם את ממונו, ולא רק את מקנהו כמפורש בכתוב שבהמשך), וזה ההסבר לכך שאחריתו של איוב היתה טובה יותר מאשר ראשיתו<b>. אמר:</b> – אמר (אלישע בן אבויה לרבי מאיר): <b>ווי דמובדין ולא משכחין</b> – אוי לאובדים ולא נמצאים (קריאת צער על מות רבי עקיבה)<b>. עקיבה רבך לא הוה דרש כן</b> – עקיבה רבך (שהיה גם רבו של אלישע בן אבויה) לא היה דורש כך<b>, אלא</b> – כך היה דורש<b>: ""וַי'י בֵּרַךְ אֶת אַחֲרִית אִיּוֹב מֵרֵאשִׁתוֹ""</b> (איוב מב,יב) <b>- בזכות מצות ומעשים טובים שהיה בידו מראשיתו</b> – ה' הטיב לאיוב באחריתו בזכות מעשים טובים שעשה בראשיתו (מ""ם השימוש במילה ""מראשיתו"" היא מ""ם המוצא)<b>.</b><br><br><b>אמר ליה:</b> – אמר לו (אלישע בן אבויה לרבי מאיר): <b>ומה הויתה דריש תובן?</b> – ומה היית דורש שוב (עוד)? <b>אמר ליה:</b> – אמר לו (רבי מאיר): <b>""טוֹב אַחֲרִית דָּבָר מֵרֵאשִׁיתוֹ""</b> (קוהלת ז,ח) – סופו של עניין טוב יותר מתחילתו<b>. אמר ליה:</b> – אמר לו (אלישע בן אבויה): <b>ומה פתחת ביה?</b> – ומה פתחת בו? (איך הסברת אותו?) <b>אמר ליה:</b> – אמר לו (רבי מאיר): משל <b>לאדם שהוליד בנים בנערותו ומתו, ובזקנותו ונתקיימו. הוי</b> – הוֹוֶה (נמצא), <b>""טוֹב אַחֲרִית דָּבָר מֵרֵאשִׁיתוֹ"".</b> משל <b>לאדם שעשה סחורה בילדותו והפסיד, ובזקנותו ונשׂתכר</b> (הרוויח)<b>. הוי</b> – הוֹוֶה (נמצא), <b>""טוֹב אַחֲרִית דָּבָר מֵרֵאשִׁיתוֹ"".</b> משל <b>לאדם שלמד תורה בנערותו ושכחה, ובזקנותו וקיימה. הוי</b> – הוֹוֶה (נמצא), <b>""טוֹב אַחֲרִית דָּבָר מֵרֵאשִׁיתוֹ""</b> – סופו של עניין טוב יותר מאשר תחילתו, שכן יש אדם שבתחילה נכשל בבנים או בסחורה או בתורה ובסוף מצליח (מ""ם השימוש במילה ""מראשיתו"" היא מ""ם היתרון)<b>. אמר:</b> – אמר (אלישע בן אבויה לרבי מאיר): <b>ווי דמובדין ולא משכחין</b> – אוי לאובדים ולא נמצאים (קריאת צער על מות רבי עקיבה)<b>. עקיבה רבך לא הוה דרש כן</b> – עקיבה רבך לא היה דורש כך<b>, אלא</b> – כך היה דורש<b>: ""טוֹב אַחֲרִית דָּבָר מֵרֵאשִׁיתוֹ""</b> (קוהלת ז,ח) <b>- בזמן שהוא טוב מראשיתו</b> – סופו של עניין טוב רק אם הוא טוב מתחילתו (מ""ם השימוש במילה ""מראשיתו"" היא מ""ם המוצא)<b>.</b><br><br><small>רבי מאיר בדרשותיו מנסה לשכנע את אלישע כי יש תקווה לאחריתו ובאפשרותו לתקן את שקלקל בעבר. אך אלישע סותר את דבריו, ובעצם דוחה את ההצעה המרומזת לעשות תשובה. ראשיתו של אלישע אינה טובה, כמסופר להלן על מסיבת ברית המילה של אלישע, ועל פי דרשות רבי עקיבה לא תהיה אחריתו של אלישע טובה.<br><br>לסיפור על רבי מאיר ואלישע, שתחילתו כאן והמשכו וסופו להלן, ולסיפורים להלן על מסיבת ברית המילה של אלישע ועל בנותיו של אלישע ורבי, מקבילות ברות רבה פרשה ו, בקוהלת רבה ז [ח] ובקוהלת זוטא ז [ח].<br><br>יש ל'הוי' (כאן) הוראה שהיא נדירה מאוד בירושלמי, אף על פי שהיא מצויה הרבה במדרשי האגדה הארץ ישראליים: הצעת פסוק בעקבות דרשת הפסוק, על דרך 'הדא היא דכתיב' (""הטרמינולוגיה של הירושלמי"", עמוד 190).</small><br><br>מספרים על מסיבת ברית המילה של אלישע בירושלים שלפני החורבן. אלישע מספר סיפור זה בגוף ראשון. הסיפור מופיע באמצע הסיפור על רבי מאיר ואלישע.<br><b>ובי היה המעשה</b> – כך דברי אלישע על עצמו<b>. אבויה אבא</b> (אבי) <b>מגדולי ירושלם היה. ביום שבא למוהליני</b> (למול אותי) <b>קרא לכל גדולי ירושלם והושיבן בבית אחד, ולרבי אליעזר</b> (בן הורקנוס, תנא בדור השני) <b>ולרבי יהושע</b> (בן חנניה, מגדולי התנאים בדור השני) <b>בבית</b> (חדר) <b>אחד. מן דאכלון ושתון, שרון מטפחין ומרקדין</b> – משאכלו ושתו (בסעודה בברית המילה של אלישע), התחילו (שאר הקרואים) מטפחים (מוחאים כפיים) ומרקדים (כשישראל אוכלים ושותים ושמחים הם מברכים ומשבחים ומקלסים להקב""ה (אסתר רבה ג,יג). - במקבילות במדרשי האגדה נאמר, שמשאכלו ושתו, התחילו אלה אומרים מזמורים ואלה אומרים אלפביתים. - מזמורים הם פרקי תהילים המביעים הלל והודאה לה'. אלפביתים הם פסוקים מתוך מזמור קיט שמורכב מאלף בית כפול שמונה (""על ראשית הפיוט"", ""סידרא"" ט, עמודים 14-18). - 'מטפחין ומרקדין' הוא עיסוק מכובד פחות משירת המזמורים. נוסח זה נובע ממסורת אחרת, רחוק מהמדרשים. לפי המסורת של המדרשים, האורחים מזמרים מזמורים, ונראה שאומרי האלפביתים השמיעו את דבריהם במקביל לאומרי המזמורים, כנראה בצורת מקהלה המזמרת את פרקי התהילים (""עיון משווה במדרשי קהלת"", ""סידרא"" כב, עמוד 167))<b>. אמר רבי ליעזר לרבי יהושע: עד דאינון עסיקין בדידון, נעסוק אנן בדידן</b> – עד שהם עסוקים בשלהם (בטיפוח ובריקוד), נעסוק אנו בשלנו (בדברי תורה)<b>. וישבו ונתעסקו בדברי תורה, מן התורה לנביאים ומן הנביאים לכתובים</b> – מקשרים ומתאימים דברי תורה עם דברי נביאים וכתובים כמחרוזת<b>, וירדה אש מן השמים והקיפה אותם</b> – את רבי אליעזר ורבי יהושע<b>. אמר להן אבויה</b> – לרבי אליעזר ולרבי יהושע<b>: רבותיי, מה באתם לשרוף את ביתי עלי? אמרו לו: חס ושלום, אלא יושבין היינו וחוזרין</b> (צריך לומר: 'וחו<b>רז</b>ין', וכן הגיה ב""שערי תורת ארץ ישראל"") <b>בדברי תורה, מן התורה לנביאים ומן הנביאים לכתובים</b> (הביטוי 'חרז' הוא מונח לדרך זאת של דרשת שלושת חלקי המקרא (""דרכי האגדה והמדרש"", עמוד 579, הערה 18). במקורות האמוראיים משמש הפועל משורש חר""ז במובן של צירוף וקשירה בין עניינים הרחוקים זה מזה במקרא (""על ראשית הפיוט"", ""סידרא"" ט, עמוד 30). - במקבילות במדרשי האגדה: 'עסוקין' במקום 'חורזין')<b>, והיו הדברים שמיחים</b> – דברי התורה היו מאירים, <b>כנתינתן מסיני</b> – כמו ביום שניתנו מסיני<b>, והיתה האש מלחכת אותן כלחיכתן מסיני</b> (באחת מהמקבילות במדרשי האגדה: 'והיתה האש מלהטת סביבותינו', ובשאר המקבילות אין מילים אלו. ונראה שיש לגרוס בירושלמי: 'והיתה האש מלחכת אותנו', ויש למחוק את המילים 'כלחיכתן מסיני'. מלחכת, מלהטת - בוערת, דולקת)<b>, - ועיקר נתינתן מסיני לא ניתנו באש?</b> – הרי מתחילה כשניתנו דברי התורה מסיני הם ניתנו באש! <b>-</b> שנאמר (במעמד הר סיני): <b>""וְהָהָר בֹּעֵר בָּאֵשׁ עַד לֵב הַשָּׁמַיִם""</b> (דברים ד,יא) – האש עלתה עד אמצע השמים (לגובה רב בשמים). ולכן כשנתעסקו רבי אליעזר ורבי יהושע בדברי תורה ירדה האש ובערה סביבותיהם<b>. אמר להן אבויה אבא</b> – לרבי אליעזר ולרבי יהושע<b>: רבותיי, אם כך היא כוחה של</b> ה<b>תורה, אם נתקיים לי בן הזה</b> – אם אלישע בני יישאר בחיים, <b>- לתורה אני מפרישו</b> (מייעד אותו)<b>. - לפי שלא היתה כוונתו</b> – של אבויה, כשהועיד את בנו לתלמוד תורה, <b>לשם שמים</b> – אלא לשם הכבוד והגדולה<b>, לפיכך לא נתקיימו</b> (צריך לומר: 'לא נתקיימה' - התורה) <b>באותו האיש</b> (במקבילות במדרשי האגדה: 'לא נתקיימה בי תורתי / תורה') – בי (באלישע). המשפט האחרון הוא דברי אלישע על עצמו בסיום המעשה<b>.</b><br><br><small><b>חורזין בדברי תורה</b></small><br><small>ב<b>ויקרא רבה</b> טז,ד נאמר: בן עזיי היה יושב ודורש, והאש מלהטת סביבותיו. אתון אמרון ליה לרבי עקיבא: בן עזאי יושב ודורש, והאש מלהטת סביבותיו. אתא לגביה, אמר ליה: שמא בחדרי המרכבה אתה עוסק (בלימודים הנסתרים של המרכבה, שכן מצויה הקפת אש את העוסקים במעשה מרכבה)? אמר ליה (בן עזאי לרבי עקיבא): לאו, אלא יושב הייתי וחורז בדברי תורה, ומן התורה לנביאים ומן הנביאים לכתובים, והיו הדברים שמחים כנתינתם מסיני, - ועיקר נתינתם מסיני לא באש ניתנו? הדא היא דכתיב: ""וההר בוער באש עד לב השמים"" (דברים ד,יא).<br>וב<b>שיר השירים רבה</b> א [י] ב נאמר: ""צווארך בחרוזים"" - בשעה שהם חורזים בדברי תורה, ומתורה לנביאים ומנביאים לכתובים, והאש מלהטת סביבותיהם, והיו הדברים שמחים כנתינתם מסיני, - וכי עיקר נתינתם מהר סיני לא באש היו? שנאמר: ""וההר בוער באש עד לב השמים"" (דברים ד,יא).<br>בן עזאי היה יושב ודורש, והאש מלהטת סביבותיו. אזלון ואמרון לרבי עקיבא: בן עזאי יושב ודורש, והאש מלהטת סביבותיו. הלך אצלו ואמר לו: שמעתי, שהיית דורש, והאש מלהטת סביבותיך. אמר לו: הן. אמר לו: שמא בחדרי מרכבה היית עסוק? אמר לו: לאו, אלא הייתי יושב וחורז בדברי תורה, ומתורה לנביאים ומנביאים לכתובים, והיו הדברים שמחים כנתינתם מסיני, והיו ערבים כעיקר נתינתם, - וכי עיקר נתינתם מסיני לא באש היו? הדא היא דכתיב: ""וההר בוער באש"".</small><br><br>מביאים את המשך הסיפור על רבי מאיר ואלישע.<br><b>אמר ליה:</b> – אמר לו (אלישע בן אבויה לרבי מאיר): <b>ומה הויתה דרש תובן?</b> – ומה היית דורש שוב (עוד)? <b>אמר ליה:</b> – אמר לו (רבי מאיר): <b>""לֹא יַעַרְכֶנָּה זָהָב וּזְכוֹכִית""</b> (איוב כח,יז) – זהב וזכוכית לא ישוו לערכה של החוכמה<b>. אמר ליה:</b> – אמר לו (אלישע בן אבויה): <b>ומה פתחת ביה?</b> – ומה פתחת בו? (איך הסברת אותו?) <b>אמר ליה:</b> – אמר לו (רבי מאיר): יש לדרוש את הכתוב על התורה, שהיא נמשלה לכלי זהב ולכלי זכוכית: <b>דברי תורה קשין לקנות ככלי זהב</b> – שהם יקרים, <b>ונוחין לאבד ככלי זכוכית</b> – שהם נוחים להישבר. ואף תורה יכול אדם ללמוד אותה בזמן מרובה ולשכח אותה בזמן מועט אם אינו חוזר<b>. ומה כלי זהב וכלי זכוכית אם נשתברו - יכול הוא לחזור ולעשותן כלים כמו שהיו</b> – שאפשר להתיך אותם ולחזור ולעשות מהם כלים<b>, אף תלמיד חכם ששכח תלמודו - יכול הוא לחזור וללמדו כתחילה</b> (מההתחלה) (במקבילות במדרשי האגדה ובבבלי המשפט השני אינו מדברי רבי מאיר אלא הוא דברי אלישע בן אבויה שאמר לרבי מאיר: 'עקיבא רבך לא כך אמר, אלא: מה כלי זהב וזכוכית אם נשברו - יש להן תקנה, כך תלמיד חכם שאיבד את משנתו - יכול הוא לחזור עליה / אף תלמיד חכם שסרח - יש לו תקנה'. - לגרסת מדרשי האגדה והבבלי, סיומה של דרשה זו הוא כסיומן של שתי הדרשות הראשונות של רבי מאיר לעיל, שבהן אלישע הגיב לדרשתו של רבי מאיר בהבאת דרשתו של רבי עקיבא שדרש בדרך אחרת. אלא שבניגוד לשתי הדרשות הראשונות, שבהן רבי מאיר רמז לאלישע שיש תקווה לאחריתו וישוב בתשובה ואלישע דחה אותו באמצעות דרשתו של רבי עקיבא, הרי שבדרשה זו דווקא דרשתו של רבי עקיבא שאומר אלישע עצמו יש בה רמז מפורש שאלישע יכול לחזור בו ויש לו תקנה. אפשר שמשום כך, לגרסת הירושלמי הדרשה שתלמיד חכם יכול לחזור נאמרת מפי רבי מאיר ולא מפי אלישע. - לגרסת הירושלמי שלפנינו דרש רבי מאיר שתי דרשות שונות על הכתוב באיוב: א. 'דברי תורה קשין לקנות ככלי זהב ונוחין לאבד ככלי זכוכית'; ב. 'מה כלי זהב וכלי זכוכית אם נשתברו... אף תלמיד חכם ששכח תלמודו...'. ונראה שהדרשה הראשונה שאין בה רמז לתקנתו של אלישע לא נאמרה על ידי רבי מאיר אלא הועתקה לכאן ממקור אחר הדורש כך את הכתוב באיוב (כמו ספרי דברים פסקה מח), ורק הדרשה השנייה שיש בה רמז מפורש לתקנתו של אלישע נאמרה על ידי רבי מאיר. - בספרי דברים פסקה מח מובאת הדרשה הראשונה בסתם, ונראה שהיא מרבי עקיבה. אם כן, אפשר שרבי מאיר אמר את הדרשה השנייה, ואלישע בדחותו את רבי מאיר אמר את הדרשה הראשונה בשם רבי עקיבה. ונמצא שיש להפך את הדרשות המובאות במדרשי האגדה ובבבלי: רבי מאיר אמר את הדרשה 'מה כלי זהב וכלי זכוכית...', ואלישע אמר בשם רבי עקיבה את הדרשה 'דברי תורה קשין לקנות ככלי זהב ונוחין לאבד ככלי זכוכית', וכך כתב ב""עיונים באבות דרבי נתן"" עמוד 163 הערה 229)<b>.</b><br><br><b>אמר ליה:</b> – אמר לו (אלישע בן אבויה לרבי מאיר): <b>דייך</b> – מספיק לך (ללכת בעקבותיי)<b>, מאיר. עד כאן תחום שבת</b> (שטח במרחק של אלפיים אמה מחוץ למקום יישוב שמותר ללכת בו ביום השבת) – ומכאן והלאה אסור לך להמשיך ללכת בעקבותיי<b>. אמר ליה:</b> – אמר לו (רבי מאיר): <b>מן הן את ידע?</b> – מאיין אתה יודע (שעד כאן תחום שבת)? <b>אמר ליה:</b> – אמר לו (אלישע בן אבויה): <b>מן טלפי דסוסיי</b> – מן (הצעדים של) טלפי (פרסות) סוסי (שאני רכוב עליו)<b>, דהוינא מני</b> – שהייתי מונה <b>והולך אלפיים אמה</b> – על פי פסיעות סוסי<b>. אמר ליה:</b> – אמר לו (רבי מאיר): <b>וכל הדא חכמתא אית בך</b> – וכל החוכמה הזאת יש בך (היכולת למנות את פסיעות סוסו תוך כדי שיחה, וכך למדוד את תחום השבת)<b>, ולית את חזר בך?!</b> – ואין אתה חוזר בך (ועושה תשובה)?! <b>אמר ליה:</b> – אמר לו (אלישע בן אבויה): <b>לית אנא יכיל</b> – אין אני יכול (לחזור בי)<b>. אמר ליה:</b> – אמר לו (רבי מאיר): <b>למה?</b> – מדוע אין אתה יכול לחזור בך? <b>אמר ליה:</b> – אמר לו (אלישע בן אבויה): <b>שפעם אחת הייתי עובר לפני בית קודש הקדשים</b> (במדרש רות רבה: 'אחורי בית המקדש', ובמדרשי קוהלת: 'אחר כותל / סמוך לכותל מערבי של בית המקדש'. - מדובר באותו מקום: 'אחורי בית המקדש' הוא 'לפני בית קודש הקדשים', המצוי במערבו של בית המקדש והוא גם 'סמוך לכותל מערבי של בית המקדש') – בירושלים, לאחר חורבן המקדש, <b>רכוב על סוסי ביום הכיפורים שחל להיות בשבת, ושמעתי בת קול</b> (קול מן השמים) <b>יוצאת מבית קודש הקדשים ואומרת: שׁוּבוּ בָנִים שׁוֹבָבִים</b> (לשון הכתוב בירמיהו ג,יד ו-כב) – חִזרו בתשובה, בנים המרבים לחטוא!<b>, חוץ מאלישע בן אבויה, שידע כוחי ומרד בי</b> – אלישע שמע בת קול השוללת ממנו את הזכות לחזור בתשובה, ולכן אין הוא יכול לחזור בו ולעשות תשובה<b>.</b><br><br><small>יש בידינו עדויות חיצוניות על משמעותה של רכיבה בשבת ליד מקום מקודש כטקס המרה (השתמדות). המרכיב של יום הכיפורים נמשך אחרי טופס ספרותי (""מחלל שבת בפרהסיא"", עמוד 293).<br><br>ב<b>בבלי חגיגה</b> טו,א אמרו: שאל אחר את רבי מאיר לאחר שיצא לתרבות רעה: מאי דכתיב: ""לא יערכנה זהב וזכוכית ותמורתה כלי פז"" (איוב כח,יז)? אמר לו: אלו דברי תורה, שקשים לקנותם ככלי זהב וכלי פז ונוחים לאבדם ככלי זכוכית. אמר לו: האלוהים, אפילו ככלי חרס. אמר לו: עקיבא רבך לא אמר כך, אלא: מה כלי זהב וכלי זכוכית, אף על פי שנשברו - יש להם תקנה, אף / כך תלמיד חכם, אף על פי שסרח - יש לו תקנה. - אמר לו: אף אתה חזור בך! - אמר לו: כבר שמעתי מאחורי הפרגוד (דימוי למחיצה המבדילה בין בית דין שלמעלה לבין אוזן בני אדם): שובו בנים שובבים - חוץ מאחר.<br>תנו רבנן: מעשה באחר שהיה רוכב על הסוס בשבת, והיה רבי מאיר מהלך אחריו ללמוד תורה מפיו. כיוון שהגיע תחום שבת, אמר לו: מאיר, חזור לאחוריך, ששיערתי בעקבי סוסי שעד כאן תחום שבת. אמר לו: אף אתה חזור בך (למוטב). אמר לו: כבר שמעתי מאחורי הפרגוד: שובו בנים שובבים, חוץ מאחר.<br><br>בבבלי: 'שמעתי מאחורי הפרגוד'. ובירושלמי ובמדרשי האגדה: 'שמעתי בת קול'.</small><br><br>ושואלים: <b>וכל דא מן הן אתת ליה?</b> – וכל זאת מאיין באה לו? (מה הסיבה שאלישע חטא?)<br>ומשיבים: <b>אלא פעם אחת היה</b> – אלישע בן אבויה, <b>יושב ושונה בבקעת גיניסר</b> (בחוף הכינרת, בגליל התחתון המזרחי ובגבול הגליל העליון)<b>, וראה אדם אחד עלה לראש הדקל</b> – שהיה שם קן ציפורים, ובתוך הקן נמצאים אפרוחים או ביצים, והציפור האם שילדה אותם רובצת על הביצים או מטפלת באפרוחים, <b>ונטל אם על הבנים</b> – לקח את הציפור האם עם הבנים שהיא ילדה, אפרוחים או ביצים, שלא עשה כמצוות התורה<b>, וירד משם בשלום. למחר ראה</b> – אלישע, <b>אדם אחר שעלה לראש הדקל ונטל את הבנים ושילח את האם</b> – לקח את הבנים לאחר שהרחיק את האם מן הקן, שעשה כמצוות התורה<b>, וירד משם והכישו</b> (נשכו) <b>נחש ומת</b> (במקבילות במדרשי האגדה נאמר שהאחד עלה בשבת והאחר עלה לאחר השבת)<b>. אמר</b> – אלישע<b>: כתוב</b> – במצוות שילוח הקן<b>: ""שַׁלֵּחַ תְּשַׁלַּח אֶת הָאֵם</b>, <b>וְאֶת הַבָּנִים תִּקַּח לָךְ</b>, <b>לְמַעַן יִיטַב לָךְ וְהַאֲרַכְתָּ יָמִים""</b> (דברים כב,ז) – אתה מצווה להרחיק את האם מן הקן ואחרי כן מותר לך לקחת את הבנים, ובשכר שחסת על הציפור יחוס ה' עליך וייטיב לך ויאריך את ימיך<b>. איכן</b> (היכן) <b>היא טובתו של זה</b> – שעשה כמצוות התורה ולא זכה בטובה<b>? איכן היא אריכות ימיו של זה</b> – שעשה כמצוות התורה ולא זכה באריכות ימים<b>? ולא היה</b> – אלישע, <b>יודע שדרשה רבי יעקב</b> (צריך לומר: 'רבי <b>עקיבה</b>', וכן הוא במקבילה ברות רבה, וכן כתב ב""שערי תורת ארץ ישראל"". השמות הללו מוחלפים בכמה מקומות) <b>לפנים ממנו</b> – לפני זמנו של אלישע (רבי יעקב (בר קורשאי) היה תנא בדור הרביעי, לאחר זמנו של אלישע, ולכן יש לתקן 'רבי עקיבה' במקום 'רבי יעקב'. אבל בתוספתא ובבבלי מובאת דרשה זו מרבי יעקב, ולפי הבבלי היה רבי יעקב בן בתו של אלישע) (במקבילות במדרשי האגדה במקום שתי המילים האחרונות: 'בציבורא')<b>: ""לְמַעַן יִיטַב לָךְ"" - לעולם הבא שכולו טוב</b> – השכר הצפוי למקיים המצווה אינו בעולם הזה אלא לעולם הבא<b>, ""וְהַאֲרַכְתָּ יָמִים"" - לעתיד שכולו ארוך</b> – לעתיד לבוא, הנצחי, ולא בהווה. - אלישע שלא הכיר דרשה זו ציפה שזה שעבר על מצוות התורה ייענש בזמן הזה וזה שקיים את מצוות התורה יקבל את שכרה בזמן הזה, ואכזבתו מציפייה זו היא הסיבה לחטאו<b>.</b><br><br><b>ויש אומרים: על ידי שראה</b> – אלישע, <b>לשונו של רבי יהודה הנחתום</b> (תנא בדור השלישי) – שהיה מעשרת הרוגי המלכות בימי השמד של הקיסר אדריינוס (איכה רבה ב [ב] ומדרש תהילים ט,יג), <b>נתון בפי הכלב שותת</b> (נוזל) <b>דם</b> – שהרוגי המלכות לא היו ניתנים לקבורה בלי רשות מיוחדת<b>. אמר</b> – אלישע<b>: זו תורה וזו שכרה?!</b> – וכי זה הגמול לעוסק בתורה?! (קריאת התמרמרות לנוכח גורלו של אדם גדול בתורה ובחוכמה שבאו עליו צרות וייסורים קשים) <b>זהו הלשון שהיה מוציא דברי תורה כתיקנן?! זה הוא הלשון שהיה יגיע</b> (עמל) <b>בתורה כל ימיו?! דומה</b> (נראה) <b>שאין מתן שכר</b> – לצדיקים, <b>ואין תחיית המתים</b> – אלישע ראה בגורלם של חכמי דורו, שיגעו בתורה כל ימיהם ומתו בייסורים בתקופת השמד שלאחר מרד בר כוכבא, עיוות דין שאין לו מובן ועוול משווע, וזה הביא אותו לחטא<b>.</b><br><br><b>ויש אומרים: אמו</b> – של אלישע<b>, כשהיתה מעוברת בו, היתה עוברת על בתי עבודה זרה, והריחה מאותו המין</b> – שהקריבו לעבודה זרה<b>, והיה אותו הריח מפעפע</b> (מחלחל, מתפשט) <b>בגופה כאירסה של חכינה</b> – כארסו של נחש (במקבילות במדרשי האגדה נאמר, שהריחה מאותו המין ולא היתה יכולה לסבול עד שנתנו לה מאותו המין ואכלה והיה מפעפע במעיה'). - אלישע הושפע מבטן אימו מריח עבודה זרה שאימו נמשכה לו, וכך נקבע גורלו מראש (כמו בסיפור הברית), וזו היא הסיבה לחטאו<b>.</b><br><br><small>ב<b>תוספתא חולין</b> י,טז שנו: רבי יעקב אומר: אין לך מצווה בתורה שאין מתן שכרה בצידה ותחיית המתים כתובה בה, שנאמר: ""שלח תשלח את האם"" וגו' - עלה זה לראש האילן ונפל ומת או לראש הבניין ונפל ומת, היכן טובתו של זה ואריכות ימיו של זה? אמור מעתה: ""למען ייטב לך"" - בעולם טוב / לעולם שכולו טוב, ""והארכת ימים"" - בעולם ארוך / לעולם שכולו ארוך.<br><br>ב<b>בבלי קידושין</b> לט,ב ו<b>חולין</b> קמב,א אמרו: תניא: רבי יעקב אומר: אין לך כל מצווה ומצווה שכתובה בתורה שמתן שכרה בצידה (כתוב בה, כמצוות כיבוד אב ואם ושילוח הקן), שאין תחיית המתים תלויה בה (האמונה בתחיית המתים נשמעת ממנה). בכיבוד אב ואם כתוב: ""למען יאריכון ימיך ולמען ייטב לך"", בשילוח הקן כתוב: ""למען ייטב לך והארכת ימים"" - הרי שאמר לו אביו: עלה לבירה (לבניין מגורים גדול וגבוה, שבראשו קיננו ציפורים) והבא לי גוזלות! ועלה ושילח את האם ונטל את הבנים, ובחזרתו נפל ומת, היכן טובתו של זה ואריכות ימיו של זה? אלא (חייב אתה לפרש): ""למען ייטב לך"" - לעולם שכולו טוב, ""ולמען יאריכון ימיך"" - לעולם שכולו ארוך.<br>אמר רב יוסף: אלמלי היה דורש אחר (אלישע בן אבויה) למקרא הזה כרבי יעקב בר ברתיה, לא היה חוטא.<br>ואחר מה ראה (שהביא אותו לכפירה)? - איכא דאמרי: כמו המעשה הזה (שאמר רבי יעקב) ראה (ומתוך כך בא לכפירה); ואיכא דאמרי: לשונו של אדם גדול ראה שהיה גורר אותה חזיר, אמר: פה שהפיק מרגליות ילחך עפר? יצא וחטא.</small><br><br>מביאים את סוף הסיפור על רבי מאיר ואלישע.<br><b>לאחר ימים חלה אלישע. אתון ואמרון לרבי מאיר:</b> – באו ואמרו לרבי מאיר: <b>הא רבך באיש</b> – הנה רבך (אלישע) חולה!<b>. אזל בעי מבקרתיה</b> – הלך (רבי מאיר) ורצה לבקרו (ששימושו של חכם כשהוא חולה על ידי תלמידו הוא מכלל שימוש חכמים)<b>, ואשכחיה באיש</b> – ומצאו חולה<b>. אמר ליה:</b> – אמר לו (רבי מאיר): <b>לית את חזר בך?</b> – אין אתה חוזר בך (שב בתשובה)? <b>אמר ליה:</b> – אמר לו (אלישע): <b>ואִין חזרין - מתקבלין?</b> – ואם (אנשים) חוזרים (שבים בתשובה) - מתקבלים (מקבלים אותם בתשובה)? <b>אמר ליה:</b> – אמר לו (רבי מאיר): <b>ולא כן כתיב:</b> – ו(כי) לא כך כתוב: <b>""תָּשֵׁב אֱנוֹשׁ עַד דַּכָּא""</b> (תהילים צ,ג) – אתה (ה') משיב את האדם אל העפר; ויש לדרוש את הכתוב על התשובה מעבירות: <b>- עד דיכדוכה של</b> ה<b>נפש</b> (שברון לב, כניעה מוחלטת) <b>מקבלין</b> – אתה (ה') מקבל את האדם בתשובה אף כשהגיע עד ייסורים גדולים וקשים והוא נוטה למות (הביטוי ׳דכדוכה של נפש׳ הוא כינוי למצב שלפני הגסיסה)<b>?!</b> (בתמיהה) – מכאן שמקבלים את האדם בתשובה עד יום מותו! <b>באותה שעה בכה אלישע ונפטר ומת. והיה רבי מאיר שמח בליבו</b> – רבי מאיר פירש את הבכי של אלישע כסימן לחרטתו ולחזרתו בתשובה לפני מותו, ולכן שמח, <b>ואומר: דומה</b> (נראה) <b>שמתוך תשובה נפטר רבי.</b><br><br><b>מן דקברוניה</b> – משקברוהו (את אלישע), <b>ירדה האש מן השמים ושרפה את קברו</b> – האש הזו מייצגת את אש הגיהינום שבה נתון אלישע, והיא מלמדת שרבי מאיר טעה בהניחו שאלישע נפטר מתוך תשובה<b>. אתון ואמרון לרבי מאיר:</b> – באו ואמרו לרבי מאיר: <b>הא קיבריה דרבך אייקד</b> – הנה קברו של רבך (אלישע) בוער!<b>. נפק בעי מבקרתיה</b> – יצא (רבי מאיר) ורצה לבקרו (את הקבר)<b>, ואשכחיה אייקד</b> – ומצאו בוער<b>. מה עבד?</b> – מה עשה (רבי מאיר)? <b>נסב גולתיה ופרסיה עלוי</b> – לקח טליתו ופרסה עליו (על הקבר)<b>. אמר</b> – רבי מאיר<b>: ""לִינִי הַלַּיְלָה</b>, <b>וְהָיָה בַבֹּקֶר אִם יִגְאָלֵךְ</b> - <b>טוֹב</b>, <b>יִגְאָל</b>, <b>וְאִם לֹא יַחְפֹּץ לְגָאֳלֵךְ</b> - <b>וּגְאַלְתִּיךְ אָנֹכִי</b>, <b>חַי י'י""</b> (רות ג,יג) – בועז אמר לרות שביקשה ממנו שיגאל את רכוש אלימלך ויתחתן עימה: הישארי כאן הלילה עד מחר בבוקר, ובבוקר אפגש עם הגואל ואברר את הדבר: אם ירצה לגאול אותך - טוב הדבר, יגאל, ואם לא ירצה לגאול - אגאל אותך אני, ואני נשבע שאקיים הבטחתי. - רבי מאיר בפנייה ישירה אל אלישע משתמש בדברי בועז ודורש אותם: <b>""לִינִי הַלַּיְלָה"" - ליני בעולם הזה שדומה ללילה</b> – בעולם הזה יישאר אלישע בגיהינום<b>, ""וְהָיָה בַבֹּקֶר"" - זה העולם הבא שכולו בוקר, ""אִם יִגְאָלֵךְ טוֹב</b> - <b>יִגְאָל"" - זה הקב""ה שהוא טוב</b> – בעולם הבא, אם יגאל הקב""ה, שאחד מכינוייו הוא 'טוב', את אלישע מן הגיהינום - מוטב<b>, דכתיב ביה:</b> – שכתוב בו: <b>""טוֹב י'י לַכֹּל וְרַחֲמָיו עַל כָּל מַעֲשָׂיו""</b> (תהילים קמה,ט) – מכאן שהקב""ה מכונה טוב<b>, ""וְאִם לֹא יַחְפֹּץ לְגָאֳלֵךְ</b> - <b>וּגְאַלְתִּיךְ אָנֹכִי</b>, <b>חַי י'י""</b> – אם יתברר שהקב""ה לא גאל את אלישע - רבי מאיר יגאל אותו. רבי מאיר מסיים את דבריו בשבועה, שאף היא בלשונו של בועז: ""חי ה'""<b>. ואיטפיית</b> – ונכבתה (האש, בעקבות דברי רבי מאיר)<b>.</b><br><br><b>אמרון לרבי מאיר:</b> – אמרו לרבי מאיר: <b>אין אמרין לך בההוא עלמא:</b> – אם אומרים לך בעולם ההוא (בעולם הבא): <b>למאן את בעי למבקרה</b> (צריך לומר: 'למ<b>קרב</b>ה') – את מי אתה רוצה לקרב (לחיי העולם הבא - לפטור מן הדין, לגאול מדינה של גיהינום)<b>, לאבוך או לרבך?</b> – את אביך (קודם) או את רבך (אלישע קודם)? ('למבקרה' הוא שיבוש מחמת הדומות לעיל 'בעי מבקרתיה'. תשובתו של רבי מאיר 'אנא מיקרב' מעידה על כך) <b>אמר לון:</b> – אמר להם (רבי מאיר): <b>אנא מיקרב לרבי קדמיי ובתר כן לאבא</b> – אני מקרב את רבי (אלישע) קודם, ואחר כך את אבי (גם את אביו הוא היה צריך לגאול מדינה של גיהינום. - בכך הוא נוהג על פי המשנה בבא מציעא ב,יא: ""היה אביו ורבו בבית השבי - פודה את רבו ואחר כך פודה את אביו"". - במקבילות במדרשי האגדה אין המילה 'למבקרה' / 'למקרבה' בשאלה ששאלו לרבי מאיר ואין המילים 'אנא מיקרב' בתשובה שהשיב רבי מאיר. כמו כן, במקבילות במדרשי האגדה (חוץ מבקטע גניזה אחד של קוהלת רבה) התשובה הפוכה: לאבי קודם ואחר כך לרבי)<b>. אמרין</b> ('אמרון') <b>ליה:</b> – אמרו לו (לרבי מאיר): <b>ושמעין לך?</b> – ו(האם) שומעים לך (לקרב את אלישע)? <b>אמר לון:</b> – אמר להם (רבי מאיר): <b>ולא כן תנינן:</b> – ו(כי) לא כך שנינו (משנה שבת טז,א): <b>מצילין תיק הספר עם הספר</b> – כשמצילים ספר תורה מפני הדליקה בשבת, מותר להציל עימו גם את התיק שהוא מונח בו<b>, תיק תפילין עם התפילין</b> – מותר להציל את תיק התפילין עם התפילין שבתוכו<b>?!</b> (בתמיהה) - מכאן ש<b>מצילין לאלישע אחר בזכות תורתו</b> – גופו של אלישע נחשב כתיק המחזיק ספר תורה, ולכן חובה להצילו מאש הגיהינום (התיבה 'אחר' היא כינויו של אלישע בן אבויה רק בבבלי, בעוד שהשם 'אלישע' מקובל במקורות הארץ ישראליים. ואומנם לאורך כל סוגיית הירושלמי כאן השם 'אלישע' מופיע בלי 'אחר'. כן ראוי לציין שהתיבה 'אחר' אינה במובאות מסוגייתנו בראשונים ובמקבילות ברות רבה וקוהלת רבה. נמצא שכאן נצטרפה גרסה ארץ ישראלית, 'אלישע', עם גרסה בבלית, 'אחר' (""כפלי גרסה בירושלמי"", ""תרביץ"" סו, עמודים 199-200). - יש להעיר, שבבברייתא שבראש הסוגיה בירושלמי לעיל שנו: 'אחר הציץ וקיצץ בנטיעות', ושאלו: 'מנו אחר?', וגם בתוספתא חגיגה ב,ג שנו: 'ארבעה נכנסו לפרדס: בן עזיי ובן זומא, אחר ורבי עקיבא')<b>.</b><br><br>מספרים על בנותיו של אלישע ורבי.<br><b>לאחר ימים</b> – שמת אלישע, <b>הלכו בנותיו</b> – של אלישע, <b>ליטול צדקה מרבי</b> (רבי יהודה הנשיא, תנא בדור החמישי)<b>. גזר רבי ואמר: ""אַל יְהִי לוֹ מֹשֵׁךְ חָסֶד וְאַל יְהִי חוֹנֵן לִיתוֹמָיו""</b> (תהילים קט,יב) – אַל יימצא לרשע שיומת מי שירחם על יתומיו וייתן להם מתנת חינם. - רבי גזר שאין לתת צדקה לבנותיו של אלישע. הוא מסתמך על מזמור קט בתהילים, שעניינו קללה לרשע. הפסוק שרבי מצטט מלמד שאסור לחונן את יתומותיו של הרשע. בכך רבי רומז לבנותיו של אלישע שאביהן רשע<b>. אמרו לו</b> – בנותיו של אלישע לרבי<b>: רבי, אל תבט במעשיו, הבט בתורתו</b>! – בנותיו של אלישע מבקשות מרבי שישפוט את אביהן לא לפי מעשיו אלא לפי תורתו, ותורתו התקיימה אחריו והשתמרה בפי תלמידיו<b>. באותה השעה בכה רבי וגזר עליהן</b> – על בנותיו של אלישע, <b>שיתפרנסו</b> – שייזונו מן הצדקה<b>. אמר</b> – רבי<b>: מה אם זה</b> – אלישע, <b>שיגע בתורה שלא לשום</b> (לשם) <b>שמים</b> – שכן כוונתו של אביו כשהפריש אותו לתורה לא היתה לשם שמים, כמסופר לעיל, <b>- ראו מה העמיד</b> (הקים) – שהעמיד תלמידים, ובהם רבי מאיר שהיה גדול התנאים בדורו<b>, מי שהוא יגע בתורה לשמה - על אחת כמה וכמה</b> – בוודאי ובוודאי שהוא מעמיד תלמידים הרבה<b>.</b><br><br><small>ב<b>בבלי חגיגה</b> טו,ב אמרו: בתו של אחר באה לפני רבי, אמרה לו: רבי, פרנסני. אמר לה: בתי, בת מי את? אמרה לו: בתו של אחר אני. אמר: עדיין יש מזרעו בעולם?! והלא כתוב (באובדן הרשע ובקללתו): ""</small>לֹא נִין לוֹ וְלֹא נֶכֶד בְּעַמּוֹ וְאֵין שָׂרִיד בִּמְגוּרָיו<small>"" (איוב יח,יט)! אמרה לו: רבי, זכור תורתו ואל תזכור מעשיו. - ירדה אש מן השמים ובקשה לשרוף את רבי / וסיבבה ספסלו של רבי. בכה רבי ואמר: מה למתגנים בה (לאלה שהתורה מגונה בעיניהם) - כך (הקב""ה מקפיד על כבודם), למשתבחים בה - על אחת כמה וכמה.</small>"
Jerusalem Talmud Chagigah 2:1:11,"רִבִּי לָֽעְזָר בְּשֵׁם בַּר סִירָא. <i data-overlay=""Vilna Pages"" data-value=""10a""></i>פְּלִיאָה מִמְּךָ מַה תֵדַע. עֲמוּקָה מִשְּׁאוֹל מַה תַחְקוֹר. בְּמַה שֶׁהוּרְשִׁיתָה הִתְבּוֹנֵן. אֵין לָךְ עֶסֶק בַּנִּסְתָּרוֹת. רַּב אָמַר תֵּֽאָלַ֗מְנָה שִׂפְתֵ֫י שָׁ֥קֶר. יִתְחָֽרְשָׁן יִתְפָּֽרְכָן יִשְׁתַּתְּקָן. יִתְחָֽרְשָׁן. כְּמַה דַתְּ אָמַר וַיֹּ֙אמֶר י֙י אֵלָ֗יו מִ֣י שָׂ֣ם פֶּה֘ וגו׳. יִתְפָּֽרְכָן. כְּמַה דַתְּ אָמַר וְ֠הִנֵּ֠ה אֲנַ֝חְנוּ מְאַלְּמִ֤ים אֲלֻמִּים֙. יִשְׁתַּתְּקָן. כִּשְׁמוּעוֹ. הַדּוֹבְרוֹת עַל־צַדִּ֥יק עָ֝תָ֗ק. הַדּוֹבְרוֹת עַל צַדִּיקוֹ שֶׁלְעוֹלָם דְּבָרִים שֶׁהֶעֱתִיק מִבִּרְיוֹתָיו. בְּגַֽ֘אֲוָ֥ה וָבֽוּז׃ זֶה שֶׁהוּא מִתְגָּאֶה לוֹמַר. אֲנִי דוֹרֵשׁ בְּמַעֲשֶׂה בְרֵאשִׁית. סָבוּר שֶׁהוּא כִמְגָאֶה. וְאֵינוֹ אֶלָּא כִמְבַזֶּה.","במשנה שנינו: ""כל המסתכל בארבעה דברים רתוי לו כאילו לא בא לעולם: מה למעלן ומה למטן, מה לפנים ומה לאחור"".<br><b>רבי לעזר</b> (אמורא בדור השני) אמר <b>בשם בר סירה</b> (בן סירא, המחבר של ספר בן סירא)<b>: ""פְּלִיאָה מִמְּךָ מַה תֵּדָע</b> – הדבר הנעלם ממך לא תדע עליו<b>, עֲמֻקָּה מִשְּׁאוֹל מַה תַּחְקוֹר</b> – הדבר העמוק מעמקי האדמה לא תבדוק אותו (פסוק זה הושפע מתהילים קלט,ו ואיוב יא,ח. והכוונה שאין להסתכל מה לפנים - אין להתבונן במה היה לפני בריאת העולם)<b>, בַּמֶּה שֶׁהוּרְשֵׁיתָ הִתְבּוֹנֵן</b> – במה שניתנה לך רשות עַיֵּין (הכוונה למה שהיה מבריאת העולם והלאה)<b>, אֵין לְךָ עֵסֶק בְּנִסְתָּרוֹת""</b> (ספר בן סירא ג,כא-כב) – אין לך עניין בדברים נסתרים (בחוכמות אלוהיות. - ספר בן סירא הוא מהספרים החיצוניים. הספר התחבר בשלהי המאה השלישית לפני הספירה או בראשית המאה השנייה לפני הספירה. הספר חובר בלשון עברית, לשונו דומה ללשון המקרא)<b>.</b><br><br><small>ב<b>בבלי חגיגה</b> יג,א אמרו: עד כאן (עד למעלה) יש לך רשות לדבר, מכאן (מלמעלה) ואילך - אין לך רשות לדבר, שכן כתוב בספר בן סירא: ""במופלא ממך אל תדרוש, ובמכוסה ממך אל תחקור, במה שהורשית התבונן, אין לך עסק בנסתרות"".<br><br>ב<b>בראשית רבה</b> ח,ב נאמר: רבי לעזר בשם בר סירה: בגדול ממך אל תדרוש, בחזק ממך אל תחקור, במופלא ממך אל תדע, במכוסה ממך אל תשאל, במה שהורשיתה התבונן, אין לך עסק בנסתרות.</small><br><br>דורשים כתוב כלפי הדורשים במעשה בראשית מה היה לפני בריאת העולם.<br><b>רב</b> (אמורא בבלי בדור הראשון, מגדולי האמוראים) <b>אמר: ""תֵּאָלַמְנָה שִׂפְתֵי שָׁקֶר</b> הַדֹּבְרוֹת עַל צַדִּיק עָתָק בְּגַאֲוָה וָבוּז<b>""</b> (תהילים לא,יט) – תהיינה אילמות השפתיים (של הרשעים) המדברות דברי שקר, שהרשעים אומרים בגאוותם דברי חוצפה על הצדיקים ומבזים אותם; ויש לפרש את המילה ""תֵּאָלַמְנָה"" שלושה פירושים: <b>- יתחרשן</b> – יתחרשו (יחרישו, ישתקו)<b>, יתפרכן</b> – יתפרכו (יישברו ויתפוררו שפתיהם)<b>, ישתתקן</b> – ישתתקו (ייתקפו במחלת השיתוק בשפתיהם)<b>.</b> ויש להציע סימוכין לפירושים: <b>יתחרשן -</b> יש להציע פסוק: <b>כמה דת</b> (=דאת) <b>אמר:</b> – כמו שאתה אומר: <b>""וַיֹּאמֶר י'י אֵלָיו</b>: <b>מִי שָׂם פֶּה</b> לָאָדָם? אוֹ מִי יָשׂוּם אִלֵּם אוֹ חֵרֵשׁ...? הֲלֹא אָנֹכִי ה'<b>""</b> (שמות ד,יא) – ה' נתן לאדם את כשרון הדיבור, וביכולתו אף למנוע מהאדם כשרון זה ולעשותו אילם וחרש (""אִלֵּם אוֹ חֵרֵשׁ"" פירושו: אילם שהוא חרש); ומכאן ש""תֵּאָלַמְנָה"" פירושו: יתחרשו<b>; יתפרכן -</b> יש להציע פסוק: <b>כמה דת אמר:</b> – כמו שאתה אומר: <b>""וְהִנֵּה אֲנַחְנוּ מְאַלְּמִים אֲלֻמִּים""</b> (בראשית לז,ז) – קושרים את השיבולים שקצרו לעשות מהן עומרים. והתרגום המיוחס ליונתן תרגם: 'והא אנחנא מפרכין פירוכין', משום שבקשירת השיבולים מפוררים את התבואה לאלומות. ומכאן ש""תֵּאָלַמְנָה"" פירושו: יתפוררו<b>; ישתתקן - כשמועו</b> – כמשמעו הרגיל של ""תֵּאָלַמְנָה""<b>.</b> ויש לדרוש את המשך הכתוב: <b>""הַדֹּבְרוֹת עַל צַדִּיק עָתָק""</b> (תהילים לא,יט) <b>- הדוברות על צדיקו של</b> ה<b>עולם דברים שהעתיק מבריותיו</b> – המדברות על ה' ענייני מעשה בראשית שהרחיק מבני אדם והסתיר והעלים מהם<b>. ""בְּגַאֲוָה וָבוּז""</b> (שם) <b>- זה שהוא מתגאה</b> (מתפאר, מתייהר) <b>לומר: אני דורש במעשה בראשית</b> – מה היה לפני בריאת העולם<b>. סבור שהוא כמגאה</b> (מגדל, מרומם)<b>, ואינו אלא כמבזה</b> – המתגאה לדרוש במעשה בראשית מה היה לפני בריאת העולם סבור שהוא מגדל את כבודו של ה', אך אינו אלא מבזה את כבודו של ה'<b>.</b>"
Jerusalem Talmud Chagigah 2:1:12,אָמַר רִבִּי יוֹסֵי בֶּן חֲנִינָה. הַמִּתְכַּבֵּד בַּקָּלוֹן חֲבֵירוֹ אֵין לוֹ חֶלֶק לְעוֹלָם הַבָּא. הַמִּתְכַּבֵּד בִּכְבוֹד חַי הָעוֹלָמִים לֹא כָל־שֶׁכֵּן. מַּה כְתִיב בַּתְרֵיהּ. מָ֤ה רַ֥ב טוּבְךָ֘ אֲשֶׁר־צָפַ֪נְתָּ לִּֽירֵיאֶיךָ. אַל יְהִי לוֹ בְּמָ֤ה רַ֥ב טוּבְךָ֘. אָמַר רִבִּי לֵוִי. כָּתוּב כְּבוֹד אֱ֭לֹהִים הַסְתֵּ֣ר דָּבָ֑ר וגו׳. כְּבֹ֣ד אֱ֭לֹהִים הַסְתֵּ֣ר דָּבָ֑ר עַד שֶׁלֹּא נִבְרָא הָעוֹלָם. כְּבוֹד מְ֝לָכִ֗ים חֲקוֹר דָּבָֽר׃ מִשֶּׁנִּבְרָא הָעוֹלָם. אָמַר רִבִּי לֵוִי. הֲזֹ֣את יָ֭דַעְתָּ מִנִּי־עַ֑ד. אֲבָל אַתְּ מִנִּ֤י שִׂי֭ם אָדָ֣ם עֲלֵי־אָֽרֶץ׃,"<b>אמר רבי יוסי בן חנינה</b> (אמורא ארץ ישראלי בדור השני)<b>: המתכבד בקלון חבירו</b> – המבקש כבוד לעצמו על ידי ביזוי חבירו, <b>אין לו חלק לעולם הבא, המתכבד בכבוד חי העולמים</b> (כינוי לאלוהים החי לנצח) – הדורש במעשה בראשית מה היה לפני בריאת העולם שהוא מתכבד בכבוד ה', והכוונה בקלונו, אלא שכינה, <b>לא כל שכן?!</b> – בוודאי ובוודאי שאין לו חלק לעולם הבא. <b>מה כתיב בתריה?</b> – מה כתוב אחריו (אחרי הכתוב שנדרש לעיל)? <b>""מָה רַב טוּבְךָ אֲשֶׁר צָפַנְתָּ לִּירֵאֶיךָ""</b> (תהילים לא,כ) – כמה רב הוא טובו של ה' שגנז ושמר ליריאים אותו; ויש לקשר פסוק זה לעניין הדורש במעשה בראשית מה היה לפני בריאת העולם: <b>- אל יהי לו ב""מָה רַב טוּבְךָ""</b> – הדורש במעשה בראשית אינו בכלל ""יראיך"", ואין לו חלק לעולם הבא המרומז ב""מה רב טובך אשר צפנת ליראיך""<b>.</b><br><br>בירושלמי שלפנינו נשמט כאן קטע והושלם להלן:<br><b>למלך שבנה פלטין במקום ביבים, במקום אשפות, במקום סריות. מי שהוא בא ואומר: הפלטין הזו במקום ביבין הוא, במקום אשפות הוא, במקום סריות הוא, אינו פוגם?! כך מי שהוא אומר: כתחילה היה העולם מים במים, הרי זה פוגם.</b><br><br><small>בבראשית רבה א,ה קטע זה הוא המשכו של הקטע הקודם, ויש לגרוס בירושלמי כמו בבראשית רבה (כך כתב גם ב""שערי תורת ארץ ישראל""). ראה להלן פירושו של קטע זה.<br><br>העובדה שאדם מתיר לעצמו לעסוק במעשה בראשית יש בה היבט של גאווה, ואף אם כוונתו לשבחו של ה' - 'סבור שהוא כמגאה' - בחשבון אחרון 'אינו אלא כמבזה'. בזיונו של ה' איננו נעוץ בכך שתוכן הדרשה מוטעה; אדרבה, אפילו הוא אמיתי, עצם העיסוק באלוהות יש בו כדי לפגום בכבוד ה'. כך עולה מן המשל המובא בהמשך הדברים בסוגיית הירושלמי: 'למלך שבנה פלטין במקום ביבים...'. לכאורה היה מקום לחשוב ש'מי שהוא אומר: כתחילה היה העולם מים במים, הרי זה פוגם' מפני שדברים אלה הם שקר. ואולם מן האמור בראש סוגיית הירושלמי עולה שאין הדבר כן, שהרי דעה זו נאמרה שם במפורש מפי רבי יהודה בר פזי. הווה אומר: הדעה ש'כתחילה היה העולם מים במים' כשלעצמה היא אמת, ואף על פי כן השמעתה ברבים מעוררת חשש לפגיעה בכבוד ה' (""'הן האדם היה כאחד ממנו'"", ""תרביץ"" עח, עמוד 364).<br><br>ב<b>בבלי חגיגה</b> טז,א אמרו: ""כל המסתכל בארבעה דברים רתוי לו שלא בא לעולם"" כו'. - בשלמא מה למעלה ומה למטה ומה לאחור - לחיי, אלא מה לפנים - מאי דהווה הווה! (ומדוע אין להתבונן בכך?) - רבי יוחנן ורבי אלעזר / רבה ורב יוסף דאמרי תרווייהו: משל למלך בשר ודם שאמר לעבדיו: בנו לי פלטירים (ארמונות) גדולים במקום האשפה. הלכו ובנו לו. אין רצונו של מלך שיזכירו לפניו / לו שם אשפה (כך אין ה' רוצה שיעסקו בני אדם בתוהו ובוהו שהיו לפני בריאת העולם כשעולם היה כולו מים).<br><br>ב<b>בראשית רבה</b> א,ה נאמר: רבי הונא בשם בר קפרא פתח: ""תאלמנה שפתי שקר"" וגו' (תהילים לא,יט) - יתפרכן, יתחרשן, ישתתקן. יתפרכן - היך מה דאת אמר: ""והנה אנחנו מאלמים אלומים"" (בראשית לז,ז); יתחרשן - היך מה דאת אמר: ""או מי ישום אילם או חרש"" (שמות ד,יא); ישתתקן - כשמועו. ""הדוברות על צדיק עתק"" (תהילים לא,יט) - הדוברות על חי עולמים דברים שהעתיק מבריותיו, ""בגאווה"" (שם) - בשביל להתגאות ולומר: אני דורש במעשה בראשית, ""ובוז"" (שם) - מבזה על כבודי.<br>דאמר רבי יוסי בירבי חנינא: כל המתכבד בקלון חבירו אין לו חלק לעולם הבא, בכבוד הקב""ה (בקלונו) על אחת כמה וכמה! ומה כתוב אחריו? ""מה רב טובך אשר צפנת ליראיך"" (תהילים לא,כ) - רב אמר: אל יהי לו ב""מה רב טובך"".<br>בנוהג העולם, מלך בשר ודם בונה פלטין במקום הביבים והאשפה והסיריות. כל מי שיבוא לומר: פלטין זו בנויה במקום הביבים והאשפה והסיריות אינו פוגם?! אתמהא! כך כל מי שהוא בא לומר: העולם הזה נברא מתוך תוהו ובוהו וחושך אינו פוגם?! אתמהא!<br><br>בירושלמי: ""כך מי שהוא אומר: כתחילה היה העולם <b>מים במים</b>, הרי זה פוגם"". ובבראשית רבה: ""כך כל מי שהוא בא לומר: העולם הזה נברא מתוך <b>תוהו ובוהו וחושך</b> אינו פוגם?!"".</small><br><br><b>אמר רבי לוי</b> (אמורא ארץ ישראלי בדור השלישי)<b>: כתוב: ""כְּבֹד אֱלֹהִים הַסְתֵּר דָּבָר</b> וּכְבֹד מְלָכִים חֲקֹר דָּבָר<b>""</b> (משלי כה,ב) – כבוד ה' הוא שאין לגלות את מסתריו, אבל כבוד מלכים בשר ודם הוא שיש לבדוק את מעשיהם<b>.</b> ויש לדרוש את הכתוב על מעשה בראשית: <b>""כְּבֹד אֱלֹהִים הַסְתֵּר דָּבָר"" - עד שלא נברא העולם</b> – אין לך רשות לדרוש מה היה לפני שנברא העולם<b>; ""</b>וּ<b>כְבֹד מְלָכִים חֲקֹר דָּבָר"" - משנברא העולם</b> – יש לך רשות לדרוש מה היה משנברא העולם<b>.</b><br><br><small>ב<b>בראשית רבה</b> ט,א נאמר: ""וירא אלוהים את כל אשר עשה והנה טוב מאוד"" (בראשית א,לא) - רבי לוי בשם רבי חמא בר חנינא פתח: ""כבוד אלוהים הסתר דבר וכבוד מלכים חקור דבר"" (משלי כה,ב) - רבי לוי בשם רבי חמא בר חנינא: מתחילת הספר ועד כאן (מעשה ששת ימי בראשית) - ""כבוד אלוהים הסתר דבר"" (שאסור לדרוש במעשה בראשית מפני כבוד ה'), מיכן (ממצוות שבת) ואילך - ""כבוד מלכים חקור דבר"" - כבוד דברי תורה שנמשלו במלכים, שנאמר: ""בי מלכים ימלוכו"" (משלי ח,טו) - לחקור דבר (""בי"" - בתורה, שמצווה לחקור ולדרוש בה).<br><br>דרשת רבי לוי בירושלמי שונה מדרשתו בבראשית רבה.</small><br><br><b>אמר רבי לוי: כתוב: ""הֲזֹאת יָדַעְתָּ מִנִּי עַד</b>, מִנִּי שִׂים אָדָם עֲלֵי אָרֶץ?<b>""</b> (איוב כ,ד) – היודע אתה את הדבר הזה הקיים בעולם מעת היות אדם על הארץ?; ויש לדרוש את הכתוב: <b>""הֲזֹאת יָדַעְתָּ מִנִּי עַד""</b> - ""הזאת"" זו התורה, שהתורה שקדמה לבריאת העולם יודעת מה היה קודם בריאת העולם<b>, אבל את</b> (אתה) <b>- ""מִנִּי שִׂים אָדָם עֲלֵי אָרֶץ""</b> (שם) – אין לך רשות לדרוש אלא מעת הבריאה אבל לא מה היה לפניה (""מני עד"" הוא הזמן הקדום ביותר, ואילו ""מני שים אדם..."" הוא משעת יצירת האדם)<b>.</b><br><br><small>ב<b>בראשית רבה</b> ח,ב נאמר: רבי חמא ברבי חנינא פתח: ""הזאת ידעת מני עד, מני שים אדם עלי ארץ"" (איוב כ,ד) - ...""הזאת ידעת מני עד"" - התורה יודעת מה היה קודם ברייתו של העולם, אבל אתה אין לך עסק לדרוש אלא ""מני שים אדם עלי ארץ"".</small>"
Jerusalem Talmud Chagigah 2:1:13,רִבִּי יוֹנָה [בְשֵׁם] רִבִּי בָּא. כָּתוּב כִּ֣י שְׁאַל־נָא֩ לְיָמִ֙ים רִֽאשֹׁוֹנִים אֲשֶׁר־הָי֣וּ לְפָנֶ֗יךָ. יָכוֹל קוֹדֶם לְמַעֲשֵׂה בְרֵאשִׁית. תַּלְמוּד לוֹמַר לְמִן־הַיּוֹם֙ אֲשֶׁר֩ בָּרָ֨א אֱלֹהִ֤ים ׀ אָדָם֙ עַל־הָאָ֔רֶץ. יָכוֹל מִשִּׁישִּׁי וָאִילַךְ. תַּלְמוּד לוֹמַר רִאשֹׁוֹנִים. אַחַר שֶׁרִיבָה הַכָּתוּכ מִיעֵט. הֲרֵי אָנוּ לְמֵידִין מִשִּׁישִּׁי. מַה שִׁישִּׁי מְיוּחָד שֶׁהוּא מִשֵּׁשֶׁת יְמֵי בְרֵאשִׁית. אַף אַתְּ לֹא תְהֵא מֵבִיא לִי אֶלָּא אֶת שֶׁהוּא כְיוֹצֵא בַּשִּׁישִּׁי. יָכוֹל לֵידַע מַה לְמַעֲלָה מִן הַשָּׁמַיִם וּמַה לְמַטָּה מִן הַתְּהוֹם. תַּלְמוּד לוֹמַר וּלְמִקְצֵ֥ה הַשָּׁמַיִ֭ם וְעַד־קְצֵ֣ה הַשָּׁמָ֑יִם. אֶלָּא עַד שֶׁלֹּא נִבְרָא הָעוֹלָם אַתְּ דוֹרֵשׁ וְלִיבָּךְ מַסְכִּים. מִשֶּׁנִּבְרָא הָעוֹלָם אַתְּ הוֹלֵךְ וְקוֹלָךְ הוֹלֵךְ מִסּוֹף הָעוֹלָם וְעַד סוֹפוֹ. תַּנֵּי בַּר קַפָּרָא. וּלְמִן הַיּוֹם. אַתְיָא דְּרִבִּי יוּדָה בַּר פָּזִי כְהָדָא דְבַר קַפָּרָא. וּמַה דְתַנֵּי רִבִּי חִייָה כְּהָדָא דְרִבִּי בָּא.,"<b>רבי יונה</b> (מגדולי אמוראי ארץ ישראל בדור הרביעי) אמר <b>בשם רבי בא</b> (רבי אבא, אמורא בדור השלישי)<b>: כתוב: ""כִּי שְׁאַל נָא לְיָמִים רִאשֹׁנִים אֲשֶׁר הָיוּ לְפָנֶיךָ</b>, לְמִן הַיּוֹם אֲשֶׁר בָּרָא אֱלֹהִים אָדָם עַל הָאָרֶץ וּלְמִקְצֵה הַשָּׁמַיִם וְעַד קְצֵה הַשָּׁמָיִם<b>""</b> (דברים ד,לב) – דִרשו וחִקרו על מה שאירע בימי קדם, בכל התקופות, מעת בריאת העולם, ובכל המקומות, מסוף העולם ועד סופו<b>.</b> ויש לדרוש את הכתוב: <b>""כִּי שְׁאַל נָא לְיָמִים רִאשֹׁנִים אֲשֶׁר הָיוּ לְפָנֶיךָ""</b> - <b>יכול קודם למעשה בראשית!</b> – אולי יעלה על דעתך שישאל אדם וידרוש במה שהיה קודם שנברא העולם (הכוונה לעולמות שהיו לפני בריאת העולם (""תוספתא כפשוטה"")), שהרי כתוב ""שאל נא לימים ראשונים""! <b>תלמוד לומר</b> (הכתוב מלמד לומר)<b>: ""לְמִן הַיּוֹם אֲשֶׁר בָּרָא אֱלֹהִים אָדָם עַל הָאָרֶץ""</b> – אתה שואל ודורש רק במה שהיה משנברא האדם, אבל לא במה שהיה קודם לכן<b>. יכול משישי ואילך!</b> – אולי יעלה על דעתך שישאל אדם וידרוש רק במה שהיה מהיום השישי ואילך, שהרי האדם נברא ביום השישי לבריאה! <b>תלמוד לומר: ""</b>כִּי שְׁאַל נָא לְיָמִים <b>רִאשֹׁנִים""</b> – אתה שואל ודורש גם במה שהיה קודם שנברא העולם<b>. אַחַר שריבה הכתוב מיעט</b> – הריבוי והמיעוט בכתוב מבטלים זה את זה ואי אפשר ללמוד כאן בדרך של ריבוי ומיעוט (הכתוב ""לימים ראשונים"" מרבה את מה שהיה קודם שנברא העולם, והכתוב ""למן היום אשר ברא אלוהים אדם"" ממעט את מה שהיה קודם שנברא האדם)<b>. הרי אנו למידין משישי. מה שישי מיוחד שהוא מששת ימי בראשית, אף את</b> (אתה) <b>לא תהא מביא</b> (מוסיף, מרבה) <b>לי אלא את שהוא כיוצא בשישי</b> – את הימים הראשונים לבריאה, מפני שהם כמו היום השישי לבריאה, אבל אין לך לדרוש במה שהיה קודם לששת ימי מעשה בראשית<b>. יכול לידע</b> (אחרי המונח המדרשי 'יכול' אין צורת מקור עם ל' השימוש, ונראה ש'לידע' הוא שיבוש של '<b>לא יֵדַע</b>') <b>מה למעלה מן השמים ומה למטה מן התהום!</b> – אולי יעלה על דעתך שאין לאדם לעיין במה שהוא מחוץ לתחומו של העולם! <b>תלמוד לומר: ""וּלְמִקְצֵה הַשָּׁמַיִם וְעַד קְצֵה הַשָּׁמָיִם""</b> – אתה מעיין גם במה שהוא למעלה מן השמים ולמטה מן הארץ (רבי בא סובר ש""מ-"" ו""עד"" בכלל. - על פי השוואה לדרשות דומות לפסוק הזה במקורות שהבאנו להלן, ובעיקר פסיקתא רבתי, נראה שכאן סוף המימרה של רבי בא)<b>.</b><br><br><small>במשנה: ""כל המסתכל בארבעה דברים רתוי לו כאילו לא בא לעולם: מה למעלן ומה למטן, מה לפנים ומה לאחור"". וכאן: ""יֵדַע מה למעלה מן השמים ומה למטה מן התהום"". להסתכל ולידע אחד הם, כמו שמצינו במקורות הבאים: ""הסתכל בשלושה דברים ואין אתה בא לידי עבירה: דע מה למעלה ממך..."" (משנה אבות ב,א); ""הסתכל בשלושה דברים ואין אתה בא לידי עבירה: דע מאיין באת ולאיין אתה הולך..."" (משנה אבות ג,א); ""כל הנותן ארבעה דברים אל ליבו שוב אינו חוטא: מאיין הוא בא ולאן הוא הולך ומה עתיד להיות..."" (אבות דרבי נתן נוסח א פרק יט); ""יסתכל אדם בארבעה דברים ואינו בא לידי עבירה: דע מאיין באת ולאיכן אתה הולך ומה עתיד להיעשות..."" (אבות דרבי נתן נוסח ב פרק לב).<br>יושם לב לקרבה שבין משנתנו למשנה אבות ולאבות דרבי נתן. בכולן מניין דברים שבהם ראוי או לא ראוי להסתכל (המספר ארבעה דברים משותף למשנתנו ולאבות דרבי נתן), ויש בהן השורש 'בוא' ('לא בא לעולם', 'אין אתה / אינו בא לידי עבירה'), וגם יש בהן לשונות דומים ומקבילים: 'מה למעלה'; 'מה לאחור' = 'מה עתיד להיות'.</small><br><br>(נראה שצריך להוסיף: <b>תני</b> – שונה <b>רבי חייה</b> (בדור המעבר שבין התנאים לאמוראים)<b>: מה תלמוד לומר: ""כִּי שְׁאַל נָא לְיָמִים רִאשֹׁנִים אֲשֶׁר הָיוּ לְפָנֶיךָ""?</b>) <b>אלא עד שלא נברא העולם</b> – במה שהיה קודם תחילת הבריאה, <b>את</b> (אתה) <b>דורש ולבך מסכים</b> – אתה דורש לעצמך, שהותר העיון בינך לבין עצמך בלבד (רבי חייה חולק על משנתנו שאמרה שאין להסתכל מה למעלה ומה למטה ומה לפנים ומה לאחור)<b>,</b> אבל <b>משנברא העולם</b> – במה שהיה מתחילת הבריאה ואילך, <b>את</b> (אתה) <b>הולך</b> (צריך לומר: '<b>דורש</b>') <b>וקולך הולך</b> (עובר) <b>מסוף העולם ועד סופו</b> – אתה דורש בקול ברבים, וזהו שכתוב: ""לְמִן הַיּוֹם אֲשֶׁר בָּרָא אֱלֹהִים אָדָם עַל הָאָרֶץ וּלְמִקְצֵה הַשָּׁמַיִם וְעַד קְצֵה הַשָּׁמָיִם"", שמה שאתה דורש במה שהיה משברא אלוהים את העולם נשמע מקצה השמים ועד קצה השמים. רבי חייה מפסיק את הפסוק לשני חלקים ודורש את חלקו הראשון לעניין מה שאדם רשאי לדרוש לעצמו בלבד ואת חלקו השני לעניין מה שאדם רשאי אף לדרוש ברבים (לשון המדרשים בכל מקום הוא: '<b>מה</b> תלמוד לומר...? אלא...', ולכן משפט זה הפותח ב'אלא' אינו המשך למשפט לעיל 'תלמוד לומר: ""ולמקצה השמים ועד קצה השמים""'. - בירושלמי להלן אמרו: 'אתיא דרבי יודה בר פזי כהדא דבר קפרא, ומה דתני רבי חייה כהדא דרבי בא', ואילו לפנינו אין 'תני רבי חייה' אלא רק 'תני בר קפרא'. ולכן נראה, שלפני משפט זה הפותח ב'אלא' נשמטו המילים 'תני רבי חייה', וכן נשמטו המילים 'מה תלמוד לומר...?'. בירושלמי 'תני רבי חייה' בא לפני 'תני בר קפרא', ולכן כאן מקומו של 'תני רבי חייה')<b>.</b><br><br><b>תני</b> – שונה <b>בר קפרא</b> (בדור המעבר שבין התנאים לאמוראים)<b>: ""ולְמִן הַיּוֹם""</b> (במקרא אין 'ו' מופיעה במילה ""למן"". בר קפרא לא התכוון כלל לדרוש מן ה-'ו' המיותרת כביכול, ויש להניח שהיא נוספה כשלא הובנה כוונת דרשתו של בר קפרא (""דורשין במעשה בראשית"", ""מחקרי ירושלים במחשבת ישראל"" ג, עמוד 521, הערה 17)) – הירושלמי הביא קיצור הדרשה של בר קפרא ורמז לפתיחתה בלבד. דרשתו של בר קפרא מובאת בבראשית רבה (ראה להלן). בר קפרא דורש מ""כי שאל נא לימים ראשונים אשר היו לפניך, למן היום אשר ברא"" שאסור לדרוש ולעיין מה היה לפני בריאת העולם, והוא דורש מ""ולמקצה השמים ועד קצה השמים"" שאסור לדרוש ולעיין מה למעלה מן השמים ומה למטה מן הארץ (בר קפרא סובר ש""מ-"" ו""עד"" לא בכלל). - בבראשית רבה א,ה (ראה לעיל) אמר רבי הונא בשם בר קפרא שהמתגאה לדרוש במעשה בראשית מה היה לפני בריאת העולם אינו אלא מבזה את כבודו של ה' (מימרה זו הובאה בירושלמי לעיל בשם רב, ואפשר שהוא שיבוש). הרי שבר קפרא סבור שאסור לדרוש ולעיין מה היה לפני בריאת העולם<b>.</b><br><br>ומציעים קשר בין שתי מחלוקות: <b>אתיא דרבי יודה בר פזי</b> – באה (הולכת) שיטתו של רבי יודה בר פזי, <b>כהדא דבר קפרא</b> – כ(ברייתא) הזאת של בר קפרא (רבי יודה בר פזי דרש ברבים במעשה בראשית כמו שאמר בר קפרא (כך הלשון בבראשית רבה ובפסיקתא רבתי), שרבי יודה בר פזי דרש רק במה שהיה משנברא העולם, אבל לא במה שהיה קודם לכן. דרשת רבי יודה בר פזי לא הובאה בירושלמי ובמדרשים)<b>, ומה דתני רבי חייה</b> – ומה ששונה רבי חייה, <b>כהדא דרבי בא</b> – כ(מימרה) הזאת של רבי בא (רבי בא דרש דרשה במקרא כמו שדרש רבי חייה, שמותר לעיין מה למעלה ומה למטה ומה לפנים ומה לאחור. דרשת רבי בא הובאה לעיל)<b>.</b><br><br><small>ב<b>תוספתא חגיגה</b> ב,ז שנו: (פסקה מהמשנה:) כל המסתכל בארבעה דברים רתוי (ראוי) לו כאילו לא בא לעולם: מה למעלה (מן השמים), ומה למטה (מן התהום), מה לפנים (מה היה), ומה לאחור (מה עתיד להיות).<br>(""כי שאל נא לימים ראשונים"" -) יכול קודם למעשה בראשית! תלמוד לומר: ""למן היום אשר ברא אלוהים אדם על הארץ""...<br>מה תלמוד לומר: ""למן היום אשר ברא אלוהים אדם על הארץ...""? - 'מן היום אשר ברא אלוהים אדם על הארץ' אתה דורש (וכן 'ולמקצה השמים ועד קצה השמים' אתה דורש), ואי אתה דורש מה למעלה, ומה למטה, מה היה, ומה עתיד להיות.<br><br>בברייתא שבתוספתא שלושה חלקים: החלק הראשון - פסקה מהמשנה. החלק השני - דרשת הכתוב ""כי שאל נא לימים ראשונים"". דרשה זו מקבילה למימרה של רבי בא בירושלמי, אלא שיש בה שני נוסחים בכתבי היד של התוספתא, ונראה שהמשכה של הדרשה נשתבש בשני הנוסחים ולכן לא הבאנו את המשכה. החלק השלישי - דרשה אחרת של הכתוב ""כי שאל נא לימים ראשונים"" המלמדת שאין לדרוש מה למעלה ומה למטה ומה לפנים ומה לאחור. דרשה זו מקבילה לדרשתו של רבי חייה בירושלמי לפי הגרסה שהצענו, אלא ששתי הדרשות הללו שונות זו מזו וחלוקות זו על זו, שכן לפי רבי חייה מותר לעיין מה למעלה ומה למטה ומה לפנים ומה לאחור, ומן התוספתא שסתמה משמע שאסור. יושם לב שהחלק השלישי בתוספתא פותח במילים 'מה תלמוד לומר' כמו שהצענו להגיה בדרשתו של רבי חייה בירושלמי.<br><br>ב<b>בבלי חגיגה</b> יא,ב אמרו: תנו רבנן: ""כי שאל נא לימים ראשונים"" (דברים ד,לב) - יכול ישאל אדם (את עצמו בעיונו) קודם שנברא העולם (קודם תחילת בריאתו של העולם)! - תלמוד לומר: ""למן היום אשר ברא אלוהים אדם על הארץ"" (ולא קודם לכן). יכול לא ישאל אדם מששת ימי בראשית! - תלמוד לומר: ""לימים ראשונים אשר היו לפניך"" (גם לימים שהיו לפני בריאת האדם). יכול ישאל אדם מה למעלה ומה למטה, מה לפנים ומה לאחור! - תלמוד לומר: ""ולמקצה השמים ועד קצה השמים"" - מלמקצה השמים ועד קצה השמים (בתוך תחומו של העולם) אתה שואל, ואין אתה שואל מה למעלה מה למטה, מה לפנים מה לאחור.<br><br>ב<b>בראשית רבה</b> א,י נאמר: בר קפרא אמר: ""כי שאל נא לימים ראשונים אשר היו לפניך, למן היום..."" (דברים ד,לב) - 'למן היום' שנבראו ימים (מן הזמן שנבראו ימים) את דורש (מותר לדרוש במה שנברא בששת ימי בראשית. - בר קפרא דרש ש""אשר ברא"" מוסב על ""ימים ראשונים"" - למן היום אשר ברא את הימים הראשונים), ואין אתה דורש לפנים מיכן (מה היה לפני בריאת העולם); 'ולמקצה השמים ועד קצה השמים' אתה חוקר, ואין אתה חוקר לפנים מיכן (מה למעלה מן השמים ומה למטה מן הארץ).<br>דרש רבי יהודה בן פזי במעשה בראשית כהדה דבר קפרא.<br><br>וב<b>פסיקתא רבתי</b> פסקה כא נאמר: בר קפרא שמע לה (שאין לך רשות לדרוש מה למעלה ומה למטה ומה לפנים ומה לאחור) מן הדא: ""כי שאל נא לימים ראשונים אשר היו לפניך"" (דברים ד,לב) - יכול קודם למעשה בראשית! תלמוד לומר: ""למן היום אשר ברא אלהים..."". יכול משישי ולהלן (מיום שנברא בו האדם)! תלמוד לומר: ""ראשונים"". ולאחר שריבה הכתוב מיעט. אנו למדים אותו משישי. מה השישי מיוחד שהוא מששת ימי בראשית, אף את לא תהא מביא לי אלא את שהוא כיוצא בשישי. הא אין לך לדרוש אלא את שהוא כיוצא בשישי. יכול לידע מה למעלן מן השמים ומה למטן מן התהום! תלמוד לומר: ""ולמקצה השמים ועד קצה השמים"" (שם) - אין לך לדרוש אלא עולם שאתה עומד בו.<br>דרש רבי יודן בן פזי במעשה בראשית כהדא דבר קפרא.<br><br>הנוסח שבפסיקתא רבתי תוקן על פי קטע גניזה וכתב יד אחד.<br>דרשתו של בר קפרא בפסיקתא רבתי שונה מדרשתו בבראשית רבה, אך לפי שתי הדרשות אין לדרוש מה למעלה ומה למטה ומה לפנים ומה לאחור.<br>בפסיקתא רבתי הדרשה המובאת בשמו של בר קפרא דומה ביותר לזו המובאת בירושלמי בשמו של רבי בא והנחשבת בירושלמי כחולקת על דרשתו של בר קפרא. נראה שבפסיקתא רבתי החליפו בטעות את דרשתו המקורית של בר קפרא כפי שהיא בבראשית רבה בדרשת רבי בא, והוסיפו בסופה של הדרשה: 'אין לך לדרוש אלא עולם שאתה עומד בו', שהוא היפך כוונת הדרשה של רבי בא כפי שפירשנו אותה בירושלמי, כדי להתאים את הדרשה לדעתו של בר קפרא שאין לדרוש ולעיין מה למעלה ומה למטה.<br>גם בפסיקתא רבתי יש לתקן 'יכול לא יֵדַע' כמו בירושלמי (בקטע גניזה מילים אלו הן על הקרע).<br><br>ב<b>בראשית רבה</b> א,ה נאמר: ...כך כל מי שהוא בא לומר: העולם הזה נברא מתוך תוהו ובוהו וחושך אינו פוגם (בכבודו של ה')?! אתמהא! - רבי הונא בשם בר קפרא: אילולא הדבר כתוב (במקרא), אי אפשר לאומרו (לדרוש ולעיין בו). ""בראשית ברא אלוהים את השמים ואת הארץ"" (בראשית א,א) - מִן הָן? (מהיכן נברא העולם?) מן ""והארץ היתה תוהו ובוהו וחושך..."" (בראשית א,ב).<br>וב<b>ירושלמי</b> להלן אמרו: ... כך מי שהוא אומר: כתחילה (לפני הבריאה) היה העולם מים במים (כל העולם כולו היה מים), הרי זה פוגם.<br><br>מהשוואת בראשית רבה והירושלמי עולה, שלפי בר קפרא, אילולא הדבר כתוב שכתחילה היה העולם מים במים (-""וְרוּחַ אֱלֹהִים מְרַחֶפֶת עַל פְּנֵי הַמָּיִם""), אי אפשר לאומרו, כי האומר כך הרי זה פוגם. אף שבר קפרא סבור שאסור לדרוש ולעיין מה היה לפני בריאת העולם, אבל לדעתו מה שכתוב מותר לאומרו. אם כן, יובן, שרבי יודה בר פזי, אף ששיטתו כבר קפרא שאסור לדרוש ולעיין מה היה לפני בריאת העולם, מכל מקום, הוא דרש ברבים שכתחילה היה העולם מים במים כמו שאמרו בירושלמי בתחילת הפרק.</small>"
Jerusalem Talmud Chagigah 2:1:14,רִבִּי יוֹנָה בֵשֵׁם רִבִּי לֵוִי. בֵּבֵי״ת נִבְרָא הָעוֹלָם. מַה בֵי״ת סָתוּם מִכָּל־צְדָדָיו וּפָתוּחַ מִצַּד אֶחָד. כָּךְ אֵין לָךְ רְשׁוּת לִדְרוֹשׁ מַה לְמַעֲלָן וּמַה לְמַטָּן מַה לְפָנִים וּמַה לְאָחוֹר. אֶלָּא מִיּוֹם שֶׁנִּבְרָא הָעוֹלָם וְלָבֹא. אוֹמְרִים לְבֵי״ת. מִי בְּדָאָךְ. וְהוּא מַרְאֶה לָהֶן בִּנְקוּדָה וְאוֹמֵר. זֶה שֶׁלְּמַעֲלָן. וּמַה שְׁמוֹ. וְהוּא מַרְאֶה לָהֶן בִּנְקוּדָה וְאוֹמֵר י֙י שְׁמוֹ. אָדוֹן שְׁמוֹ. דָּבָר אַחֵר. וְלָמָּה בְּבֵי״ת. שֶׁהוּא בִּלְשׁוֹן בְּרָכָה. וְלֹא בָאֲלֶף. שֶׁהוא לְשׁוֹן אֲרִירָה. אָמַר הַקָּדוֹשׁ בָּרוּךְ הוּא. אֵינִי בוֹרֵא אֶת עוֹלָמִי אֶלָּא בְבֵי״ת. שֶׁלֹּא יְהוּא כָל־בָּאֵי עוֹלָם אוֹמְרִין. הֵיאַךְ הָעוֹלָם יָכוֹל לַעֲמוֹד. וְנִבְרָא בִּלְשׁוֹן אֲרִירָה. אֶלָּא הֲרֵינִי בוֹרֵא אֶת עוֹלָמִי בְּבֵי״ת בִּלְשׁוֹן בְּרָכָה. וְאוּלַי יַעֲמוֹד.,"<b>רבי יונה</b> (מגדולי אמוראי ארץ ישראל בדור הרביעי) אמר <b>בשם רבי לוי</b> (אמורא ארץ ישראלי בדור השלישי)<b>: בבי'ת נברא העולם</b> – שכן פרשת בריאת העולם מתחילה באות ב': ""<b>ב</b>ראשית ברא אלוהים""<b>. מה בי'ת סתום מכל צדדיו</b> – למעלה בגגו, ולמטה בתחתיתו, ומאחוריו, <b>ופתוח מצד אחד</b> – מלפניו<b>, כך אין לך רשות לדרוש מה למעלן ומה למטן מה לפנים ומה לאחור</b> – כמו הבי'ת שהוא סתום מכל צדדיו, <b>אלא מיום שנברא העולם ולבא</b> (ולהבא) – מותר לך לדרוש מזמן הבריאה והלאה, כמו הבי'ת שהוא פתוח מלפניו<b>.</b><br><b>דבר אחר</b> (ביאור נוסף)<b>: למה בבי'ת? מה בי'ת יש בו נקודה אחת מלמעלה</b> (עוקץ קטן בגגו למעלה בצד שמאל) <b>ונקודה אחת מלאחריו</b> (עוקץ קטן בתחתיתו למטה בצד ימין) (משפט זה נשמט בירושלמי והושלם על פי המדרשים שלהלן). <b>אומרין לבי'ת: מי בראך? והוא</b> – הבי'ת, <b>מראה להן בנקודה</b> שלמעלה – הפונה כלפי מעלה, <b>ואומר: זה</b> – הקב""ה, <b>שלמעלן</b> – ברא אותי<b>.</b> ואומרים לבי'ת: <b>ומה שמו</b> – של זה שלמעלה<b>? והוא</b> – הבי'ת, <b>מראה להן בנקודה שלאחריו</b> – הפונה כלפי האות אל'ף, שהבי'ת סמוך מאחריו לאל'ף שלפניו בסדר אותיות אל'ף בי'ת, <b>ואומר: ""י'י שְׁמוֹ""</b> (שמות טו,ג) <b>- אדון שמו</b> – שהאל'ף הוא האות הראשון של שם ה' שמובנו אדנות<b>.</b><br><b>דבר אחר: ולמה בבי'ת</b> – נברא העולם<b>? שהוא בלשון ברכה</b> – שהאות בי'ת תחילתה של המילה 'ברכה'<b>. ולא באל'ף</b> – לא נברא העולם באל'ף<b>, שהוא לשון ארירה</b> (קללה) – שהאות אל'ף תחילתה של המילה 'ארירה'<b>. אמר הקב""ה: איני בורא את עולמי אלא בבי'ת, שלא יהו כל באי העולם</b> (בני האדם) <b>אומרין: היאך העולם יכול לעמוד</b> (להתקיים)<b>, ונברא בלשון ארירה? אלא הריני בורא אותו בבי'ת בלשון ברכה, ואולי יעמוד</b> – אף שבני האדם מכעיסים את ה'<b>.</b><br><br><small>ב<b>בראשית רבה</b> א,י נאמר: ""בראשית ברא אלוהים"" (דורש אות ב' ב'בראשית' - ב' היתה הראשית שבה ברא אלוהים את העולם) - רבי יונה בשם רבי לוי: למה נברא העולם ב-ב'? מה ב' זה סתום מצדדיו ופתוח מלפניו, כך אין לך רשות לדרוש מה למעלה ומה למטה ומה לפנים ומה לאחור.<br>למה ב-ב'? להודיעך שהם שני עולמים (העולם הזה והעולם הבא, כמספר ב' בגימטריה שתיים).<br>דבר אחר: למה נברא ב-ב'? שהוא לשון ברכה. ולמה לא ב-א'? שהוא בלשון ארירה.<br>דבר אחר: למה לא ב-א'? שלא ליתן פתחון פה למינים לומר: היאך העולם יכול לעמוד והוא נברא בלשון ארירה? אלא אמר הקב""ה: הריני בוראו בלשון ברכה, והלוויי שיעמוד.<br>דבר אחר: למה ב-ב'? מה ב' זה יש לו שני עוקצים (תגים), אחד למעלה ואחד לאחריו. אומרים לו: מי בראך? והוא מראה להם בעוקצו שלמעלה ואומר: זה שלמעלה בראני. ומה שמו? והוא מראה להם בעוקצו שלאחריו ואומר: ""י'י שמו"".<br><br>וב<b>פסיקתא רבתי</b> פסקא כא נאמר: רבי יונה בשם רבי לוי: בבי'ת נברא העולם. מה בי'ת סתום מכל צד ופתוח מצד אחד, כך אין לך רשות לדרוש מה למעלן, מה למטן, מה לפנים ומה לאחור.<br>דבר אחר: מה בי'ת יש בו נקודה אחת מלמעלן ונקודה אחת מאחריו. אומרים לבי'ת: מי בראך? והוא מראה להם בנקודה שלמעלן: זה שלמעלן בראני. ומה שמו? והוא מראה להם בנקודה שלאחריו: ""ה' שמו"".<br>דבר אחר: למה בבי'ת? שהוא לשון ברכה. ולא באל'ף, שהוא לשון ארירה. אמר הקב""ה: שלא יהא פתחון פה לבאי העולם לומר: היאך העולם יכול לעמוד ונברא בלשון ארירה? אלא אני בורא אותו בבי'ת בלשון ברכה, ואולי יעמוד.<br><br>הירושלמי ופסיקתא רבתי מביאים שלוש תשובות לשאלה מדוע נברא העולם בבי'ת. בבראשית רבה נוספה תשובה (""להודיעך שהם שני עולמים""), ותשובה אחת בירושלמי ובפסיקתא רבתי נחלקה בבראשית רבה לשתיים.</small><br><br><b>צורת האות בי'ת</b><br>ב"
Jerusalem Talmud Chagigah 2:1:15,"רִבִּי אַבָּהוּ בְשֵׁם רִבִּי יוֹחָנָן. בִּשְׁתֵּי אוֹתִיוֹת נִבְרְאוּ שְׁתֵּי עוֹלָמוֹת. הָעוֹלָם הַזֶּה וְהָעוֹלָם הַבָּא. [אֶחָד בְּהֵ״א וְאֶחָד בְּיוּ״ד.] מַה טַעַם. כִּ֚י בְּיָ֣הּ י֙י צ֖וּר עֽוֹלָמִֽים׃ וְאֵין אָנוּ יֹודְעִין אֵי זֶה נִבְרָא בְהֵ״א וְאִי זֶה מֵהֶם נִבְרָא בְיוּ״ד. אֶלָּא מִן מַה דִכְתִיב אֵ֣לֶּה תֽוֹלְד֧וֹת הַשָּׁמַ֛יִם וְהָאָרֶ֭ץ בְּהִבָּֽרְאָ֑ם. בְּהֵ״א בְּרָאָם. הֲוִי הָעוֹלָם הַזֶּה נִבְרָא בְהֵ״א. וְהָעוֹלָם הַבָּא נִבְרָא בְיוּ״ד. מָה הֵ״ה (חָסֵר) [פָּתוּחַ] מִלְּמַטָּן. רֶמֶז לְכָל־בָּעֵי עוֹלָם שֶׁהֵן יוֹרְדִין לִשְׁאוֹל. מַה הֵ״א יֵשׁ לוֹ נְקוּדָה מִלְּמַעֶלָן. מִשָּׁעָה שֶׁהֵן יֹורְדִין הֵן עוֹלִין. מַה הֵ״א פָתוּחַ מִכָּל־צַד. כָּךְ פּוֹתֵחַ פֶּתַח לְכָל־בַּעֲלֶי תְשׁוּבָה. מַה יוּ״ד כָּפוּף כָּךְ יִהְיוּ כָל־בָּעֵי עוֹלָם כְּפוּפִין. וְנֶֽהֶפְכ֥וּ כָל־פָּנִי֭ם לְיֵֽרָקֽוֹן׃ כֵּיוָן שֶׁרָאָה דָוִד כָּךְ הִתְחִיל לְקַלֵּס בִּשְׁתֵּי <i data-overlay=""Vilna Pages"" data-value=""10b""></i>אוֹתְיוֹת. הַֽלְלוּ יָ֙הּ ׀ הַ֭לְלוּ עַבְדֵ֣י י֙י הַֽ֝לְלוּ אֶת־שֵׁ֥ם י֙י׃","<b>רבי אבהו</b> (אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: בשתי אותיות</b> – ביו'ד ובה'י, <b>נבראו שתי עולמות</b> (תקופות, עידנים)<b>, העולם הזה והעולם הבא</b> (במסירה שלפנינו נוסף על ידי מגיה 'אחד בה'א ואחד ביו'ד')<b>. מה טעמא?</b> – מה הטעם? (מה המקור בכתוב לדבר זה?) <b>""כִּי בְּיָהּ י'י צוּר עוֹלָמִים""</b> (ישעיהו כו,ד) – ה' הוא מחסה ומבצר הקיימים לנצח; ויש לדרוש את הכתוב: ה' יצר באותיות יו'ד וה'י של שמו שני עולמות (""עולמים"" שבכתוב במשמע 'נצח' נדרש כאן על עולמות במשמע 'עידן')<b>. ואין אנו יודעין אי זה</b> מהם <b>נברא בה'א ואי זה מהם נברא ביו'ד. אלא מן מה דכתיב:</b> – ממה שכתוב: <b>""אֵלֶּה תוֹלְדוֹת הַשָּׁמַיִם וְהָאָרֶץ בְּהִבָּרְאָם""</b> (בראשית ב,ד) – הדברים המסופרים להלן (בהמשך הפרשה) הם סיפור המאורעות שקרו בזמן שבו נבראו השמים והארץ; ויש לדרוש את המילה ""בְּהִבָּרְאָם"" כאילו כתוב: <b>- בה'א בראם, הוי</b> – הוֹוֶה (נמצא), <b>העולם הזה</b> – שבו נבראו השמים והארץ, <b>נברא בה'א והעולם הבא נברא ביו'ד. מה ה'א פתוח מלמטן</b> – בתחתיתו, <b>- רמז לכל באי</b> ה<b>עולם</b> (בני האדם) – בעולם הזה שנברא בה'י, <b>שהן יורדין לשאול</b> – לגיהינום כשימותו<b>. מה ה'א יש לו נקודה מלמעלן</b> – עוקץ קטן בגגו למעלה (בפינה השמאלית העליונה או בפינה הימנית העליונה), <b>- משעה שהן יורדין</b> – לשאול, <b>הן עולין</b> – רמז שהמתים עתידים לעלות מן השאול בתחיית המתים<b>. מה ה'א פתוח מכל צד</b> (צריך לומר: 'פתוח <b>מן הצד</b>') – מצד שמאל<b>, כך פותח פתח</b> (צריך לומר: 'כך <b>פתח פתוח</b>') <b>לכל בעלי תשובה</b> – רמז שהם יכולים לחזור בתשובה בעולם הזה<b>. מה יו'ד כפוף</b> – רגלו הימנית כפופה<b>, כך יהיו כל באי העולם</b> – בעולם הבא שנברא ביו'ד, <b>כפופין</b> – רמז שהם עתידים להיות נכנעים לפני ה', <b>-</b> שכתוב: <b>""וְנֶהֶפְכוּ כָל פָּנִים לְיֵרָקוֹן""</b> (ירמיהו ל,ו) – פניהם החווירו והצהיבו מחמת פחד. - נראה שהנוסח הנכון הוא צירוף של הלשון בירושלמי ושל הלשון במקבילות בבראשית רבה ובקטע מדרש מן הגניזה: '<b>כפופין ופניהם מוריקות, ""ושח גבהות אדם ושפל רום אנשים""</b> (ישעיהו ב,יז)<b>, ""ונהפכו כל פנים לירקון""</b> (ירמיהו ל,ו)'. - הכתוב הראשון מלמד שיהיו כפופים, והכתוב השני מלמד שיהיו פניהם מוריקות (בבראשית רבה: 'פניהם מקדירות', והוא טעות)<b>. כיון שראה דוד כן</b> – שה' ברא באותיות יו'ד וה'י שני עולמות<b>, התחיל לקלס</b> (לשבח, להלל) – לה', <b>בשתי אותיות</b> – ביו'ד ובה'י, <b>-</b> שכתוב: <b>""הַלְלוּ יָ'הּ הַלְלוּ עַבְדֵי י'י הַלְלוּ אֶת שֵׁם י'י""</b> (תהילים קיג,א) – ""הללו יה"" הוא קילוס ביו'ד ובה'י<b>.</b><br><br><small>ב<b>בבלי מנחות</b> כט,ב אמרו: בעא מיניה רבי יהודה נשיאה מרבי אמי: מאי דכתיב: ""בטחו בי'י עדי עד כי ביה י'י צור עולמים"" (ישעיהו כו,ד)?... מאי שנא דכתיב ""ביה"" ולא כתיב 'יה'? - אמר ליה: כדדרש רבי יהודה ברבי אלעאי: אלו שני עולמות שברא הקב""ה, אחד ביו'ד ואחד בה'י. ואיני יודע אם העולם הזה ביו'ד והעולם הבא בה'י, אם העולם הבא ביו'ד והעולם הזה בה'י. כשהוא אומר: ""אלה תולדות השמים והארץ בהיבראם"" (בראשית ב,ד), אל תקרי ""בהיבראם"" אלא 'בה'י בראם', לימדך שהעולם הזה בה'י והעולם הבא ביו'ד. ומפני מה נברא העולם הזה בה'י? מפני שדומה לאכסדרה (שהאות ה'י פתוחה מצידה התחתון), שכל הרוצה לצאת ייצא (שרשות ביד אדם בעולם הזה לבחור בטוב או ברע). ומאי טעמא תליא כרעיה (תלויה רגלו השמאלית של ה'י מתחת לגגו)? דאי הדר בתשובה מעיילי ליה... ומאי טעמא אית ליה תגא (כתר לה'י בקצה גגו)? אמר הקב""ה: אם חוזר בו (מעבירה שבידו), אני קושר לו כתר (מלמעלה). ומפני מה נברא העולם הבא ביו'ד? מפני שצדיקים שבו (בעולם הבא) מועטים (שהאות יו'ד היא הקטנה). ומפני מה ראשו (של יו'ד) כפוף? מפני שצדיקים שבו כפופים ראשיהם, מפני מעשיהם שאינם דומים זה לזה (וכל אחד בוש מחבירו).<br><br>ב<b>בראשית רבה</b> יב,י (ו<b>מדרש תהילים</b> קיד,ג) נאמר: רבי יודן נשיאה שאל לרבי שמואל בר נחמן, אמר לו: מפני ששמעתי עליך שאתה בעל אגדה, מהו ""סולו לרוכב בערבות ביה שמו"" (תהילים סח,ה)?<br>אמר לו: אין כל מקום ומקום שאין לו ממונה על ביה (שאין לו רשות אחראית לתקן עוול) שלו - אגדיקוס (תובע ציבורי) במדינה (בעיר) ממונה על ביה שלה (של העיר), אגבהבסטס / אגבבסטוס (שופט) במדינה ממונה על ביה שלה. כך מי ממונה על ביה של עולמו? הקב""ה, ""ביה שמו"" - ביה שמו.<br>אמר: אוי דמובדין ולא משתכחין (אוי שאבודים ואינם מצויים (אלה שכבר מתו ידעו מה להשיב)). שאלית לרבי אלעזר ולא אמר כך, אלא: ""כי ביה י'י צור עולמים"" (ישעיהו כו,ד) - בשתי אותיות הללו ברא הקב""ה את עולמו. ואין אנו יודעים אם העולם הזה נברא בה'א והעולם הבא נברא ביו'ד [או אם העולם הזה נברא ביו'ד והעולם הבא נברא בה'א]. ממה דאמר רבי אבהו בשם רבי יוחנן: ""בהיבראם"" - בה' בראם, הווי העולם הזה נברא בה'א. מה ה'א זה סתום מכל צדדיו ופתוח מלמטן - רמז שכל המתים יורדים לשאול, ועוקצו הזה שלמעלה - רמז שהם עומדים לעלות, והחלון הזה שמן הצד - רמז לבעלי תשובה. והעולם הבא נברא ביו'ד. מה יו'ד זה קומתו כפופה, כך הם הרשעים קומתם כפופה ופניהם מקדירות (משחירות) לעתיד לבוא, הדא היא דכתיב (ברשעים): ""ושח גבהות אדם ושפל רום אנשים"" (ישעיהו ב,יז).<br><br>וב<b>פסיקתא רבתי</b> פסקה כא נאמר: רבי אבהו בשם רבי יוחנן: בשני אותיות נבראו שני עולמים, העולם הזה והעולם הבא, ביו'ד ובה'י. מאי טעמא? ""כי ביה ה' צור עולמים"" (ישעיהו כו,ד). ועדיין אין אנו יודעים איזה מהם נברא ביו'ד ואיזה מהם נברא בה'י. אלא מן מה דכתיב: ""אלה תולדות השמים והארץ בהיבראם"" (בראשית ב,ד) - בה'י בראם, הווי העולם הזה נברא בה'י והעולם הבא נברא ביו'ד. מה יו'ד יש לו נקודה אחת (צריך לומר כמו בירושלמי: מה ה'י יש לו פתח) מלמטן - רמז שכל המתים יורדים לגיהינום, ונקודה אחת מלמעלן - רמז שהם עתידים לעלות, שנאמר: ""ה' ממית ומחיה, מוריד שאול ויעל"" (שמואל א ב,ו). מה ה'י פתוח מכל צד (צריך לומר: מן הצד) - רמז לבעלי תשובה שיש להם פתח פתוח. יו'ד כפוף - רמז שכל באי העולם עתידים להיכפף, דכתיב: ""ונהפכו כל פנים לירקון"" (ירמיהו ל,ו). כיוון שראה דוד כך, התחיל לקלס להקב""ה בשני אותיות הללו, ביו'ד ובה'י, דכתיב: ""הללו יה הללו אל בקודשו"" וגו' (תהילים קנ,א).<br><br>וב<b>קטעי מדרשים</b> - גניזה (מאן) ג נאמר: למה העולם הבא ביו'ד? מה יו'ד כפוף, כך כל באי העולם יהו כפופים, ""ונהפכו כל פנים לירקון"" (ירמיהו ל,ו), וכתוב: ""ושח גבהות אדם"" וג' (ישעיהו ב,יז). כיוון שראה דוד כן, התחיל משבח בשתיהם ואומר: ""הללו יה הללו אל בקודשו"" (תהילים קנ,א), ""כל הנשמה תהלל יה הללו יה"" (שם, ו).</small><br><br><b>צורת האות ה'א</b><br>ה<br><br><b>צורת האות יו'ד</b><br>י"
Jerusalem Talmud Chagigah 2:1:16,רִבִּי יוּדָן נְשִׂייָא שָׁאַל לְרִבִּי שְׁמוּאֵל בַּר נַחְמָן. מָהוּ דֵין דִּכְתִיב סוֹלּוּ לָרוֹכֵב בָּ֭עֲרָבוֹת בְּיָ֥הּ שְׁ֝מ֗וֹ וְעִלְז֥וּ לְפָנָֽיו׃ אָמַר לֵיהּ. אֵין לָךְ כָּל־מָקוֹם וּמָקוֹם שֶׁאֵינוֹ מְמוּנֶּה עַל בִּיָּה שֶׁלּוֹ. וּמִי מְמוּנֶּה עַל בִיאָה שֶׁבְּכוּלָּם. הַקָּדוֹשׁ בָּרוּךְ הוּא. בְּיָ֥הּ שְׁ֝מ֗וֹ. בִּי־יָה שְׁ֝מ֗וֹ. אָמַר לֵיהּ רִבִּי לָעְזָר. רַבָּךְ לָא הֲוָה דְרַשׁ כֵּן. אֶלָּא לְמֶלֶךְ שֶׁבָּנָה פַלָטִין בִּמְקוֹם בִּיבִים בִּמְקוֹם אַשְׁפּוֹת בִּמְקוֹם סָרִיּוֹת. מִי שֶׁהוּא בָא וְאוֹמֵר. הַפַּלָטְין הַזּוֹ בִּמְקוֹם בִּיבִים הוּא. בִּמְקוֹם אַשְׁפּוֹת הוּא. בִּמְקוֹם סָרִיּוֹת הוּא. אֵינוֹ פוֹגֵם. בָּךְ מִי שֶׁהוּא אוֹמֵר. כַּתְּחִילָּה הָיָה הָעוֹלָם מַיִם בְּמַיִם. הֲרֵי זֶה פוֹגֵם. לְפַרְדֵּיסוֹ שֶׁלְמֶלֶךְ וַעֲלִייָה בְנוּיָה עַל גַּבָּיו. עָלָיו לְהַצִּיץ. אֲבָל לֹא לִיגַּע.,"<b>רבי יודן נשייא</b> – הנשיא (בדור הראשון והשני לאמוראים) <b>שאל לרבי שמואל בר נחמן</b> (אמורא ארץ ישראלי בדור השני והשלישי)<b>: מהו דין דכתיב:</b> – מהו זה שכתוב (מה פירוש הפסוק הזה): <b>""סֹלּוּ לָרֹכֵב בָּעֲרָבוֹת בְּיָהּ שְׁמוֹ וְעִלְזוּ לְפָנָיו""</b> (תהילים סח,ה) – רוממו לה' רוכב השמים בהזכירכם את שמו ""י'ה"", ושִמחו לפני ה'<b>?</b> – למה אמר הכתוב: ""בי'ה שמו"", ולא אמר: 'י'ה' שמו'?<br><b>אמר ליה:</b> – אמר לו (רבי שמואל בר נחמן): <b>אין לך כל מקום ומקום שאינו</b> (צריך לומר כמו במקבילה בבראשית רבה: '<b>שאין לו</b>') <b>ממונה על ביה</b> (מילה יוונית: אי צדק, עוול (""Dictionary of Greek and Latin Legal Terms in Rabbinic Literature"", עמודים 68-69)) <b>שלו</b> – בכל מקום ישנו איש ממונה על תיקון עוול של המקום (כגון תובע ציבורי או שופט בעיר שממונים על תיקון עוול שנעשה בעירם (בראשית רבה. וראה רמב""ן בראשית מג,כ; וכן ""שימושי המילים היווניות בייה, ביה, בי במדרשים"", ""תרביץ"" לו, עמודים 239-241 = ""לשון המדרשים"", עמודים 190-193))<b>. ומי ממונה על ביה שבכולם</b> (צריך לומר על פי המקבילה בבראשית רבה: '<b>שלעולם</b>')<b>?</b> – מי ממונה על תיקון עוול שנעשה בעולמו? <b>הקב""ה, ""בְּיָהּ שְׁמוֹ"" - בִּייָה שמו</b> – אל תקרא ""בי'ה"" אלא 'בייה', שהקב""ה ממונה על בייה. וזהו שכתוב אחריו: ""אֲבִי יְתוֹמִים וְדַיַּן אַלְמָנוֹת, אֱלֹהִים בִּמְעוֹן קָדְשׁוֹ"" (תהילים סח,ו) - ה' השוכן בשמים משגיח על כל העולם לעשות משפט צדק לחלשים ולנדכאים כיתומים ואלמנות (הדעת נותנת, שהפסוק ""אֲבִי יְתוֹמִים וְדַיַּן אַלְמָנוֹת"" הסמוך ל""סולו..."" השפיע על דרשת רבי שמואל בר נחמן, אם כי אינו מזכירו במפורש. יש מקום להשערה שרבי שמואל בר נחמן דרש לא רק ""ביה"" אלא גם ""שמו"" שבכתוב: ייתכן שקרא לצורך דרשתו 'בִּיָה שׂמו', כלומר, בִּיָה היא משימתו, מינויו (""שימושי המילים היווניות בייה, ביה, בי במדרשים"", ""תרביץ"" לו, עמוד 241, הערה 18))<b>.</b><br><b>אמר ליה:</b> – אמר לו (רבי יודן נשייא): <b>רבי לעזר</b> (אמורא בדור השני) <b>(רבך) לא הוה דרש כן</b> (המילה 'רבך' היא אשגרה מלעיל: 'עקיבא רבך לא הוה דרש כן', שכן רבי לעזר לא היה רבו של רבי שמואל בר נחמן. וכן כתב גם ב""מבוא הירושלמי"") – רבי לעזר לא היה דורש כך (לא היה דורש: ""בְּיָהּ שְׁמוֹ"" - בייה שמו)<b>, אלא</b> – כך היה דורש (רבי לעזר)<b>:...</b><br>בירושלמי שלפנינו נשמטה דרשת רבי לעזר, כנראה משום שדרשתו זהה לדרשת רבי אבהו בשם רבי יוחנן בקטע הקודם. וכך יש להשלים את דרשת רבי לעזר (כך כתב גם ב""שערי תורת ארץ ישראל""):<br><b>בשתי אותיות נבראו שתי עולמות, העולם הזה והעולם הבא. מה טעמא? ""כי בי'ה י'י צור עולמים"".</b><br><br><small>לפי דרשה זו, פירוש הפסוק ""סולו... בי'ה שמו"" הוא שיש לקלס לה' באותיות יו'ד וה'י של שמו שבהן נבראו שני עולמות.<br>בבראשית רבה יב,י (ראה לעיל) קטע זה ('רבי יודן נשייא שאל לרבי שמואל בר נחמן...') הוא תחילתו של הקטע הקודם בירושלמי ('בשתי אותיות נבראו שתי עולמות...'). בבראשית רבה המילים 'רבי אבהו בשם רבי יוחנן' אינן בפתיחתו של הקטע הקודם כמו בירושלמי שלפנינו אלא הן בהמשכו.</small><br><br>בירושלמי שלפנינו נשמט קטע זה לעיל והושלם כאן.<br><b>...</b>משל <b>למלך שבנה פלטין</b> (ארמון, היכל (מקור המילה ביוונית ובלטינית)) <b>במקום ביבים</b> (תעלות למשיכת מי שופכין)<b>, במקום אשפות</b> (ערימות של פסולת, מקומות צבירת זבל)<b>, במקום סִרְיוּת</b> (סרחון)<b>. מי שהוא בא ואומר: הפלטין הזו במקום ביבין הוא, במקום אשפות הוא, במקום סריות הוא, אינו פוגם</b> – בכבודו של המלך<b>?!</b> (בתמיהה) – שכן הוא אומר שהמלך בנה את הפלטין במקום פחות ביותר. <b>כך</b> (דיבור הצעה לנמשל) <b>מי שהוא אומר</b> – כשהוא דורש במעשה בראשית<b>: כתחילה</b> – בהתחלה (לפני הבריאה), <b>היה העולם מים במים</b> – כל העולם כולו היה מים (כך דרש רבי יודה בר פזי בתחילת הפרק)<b>, הרי זה פוגם</b> – בכבודו של ה', שכן הוא אומר שבעת הבריאה ה' ברא את העולם במקום שהיה פחות ביותר. ולכן אין לעיין מה היה לפני בריאת העולם<b>.</b><br><br><small>בבראשית רבה א,ה (ראה לעיל) קטע זה ('למלך שבנה פלטין...') בא לאחר קטע שהובא בירושלמי לעיל ('המתכבד בקלון חבירו...'), ויש לגרוס בירושלמי כמו בבראשית רבה.</small><br><br>משל <b>לפרדיסו של מלך ועלייה בנויה על גביו</b> – על גבי הפרדס, כדי לשמור עליו<b>. עליו להציץ</b> – יש לשומר היושב בעלייה להציץ מן העלייה לתוך הפרדס לשמור עליו<b>, אבל לא ליגע</b> (נראה שצריך לומר על פי התוספתא: '<b>ליזון</b>' (ז>ג, ון>ע)) – אין לו לזון את עיניו (להשביע את ראייתו, ליהנות מראייתו) מן הפרדס בהצצה זו (בלשון חכמים יש 'לָזוּן עיניים מ-' בבניין פָּעַל כלשון התוספתא ויש באותו מובן גם 'לִיזּוֹן מ-' בבניין נפעל (בלי 'עיניים') כלשון הירושלמי לפי הגהתנו)<b>.</b><br><br><small>מקומו של משל הפרדס בירושלמי לעיל לאחר המעשה בארבעה שנכנסו לפרדס, כמו שהוא בתוספתא. שלושה מהארבעה שנכנסו לפרדס הציצו וזנו את עיניהם מן המראה, ולפיכך אירע להם מה שאירע.<br><br>ב<b>תוספתא חגיגה</b> ב,ה שנו: משל למה הדבר דומה? לפרדס של מלך ועלייה בנויה על גביו. מה עליו, על אדם? להציץ, ובלבד שלא יזון עיניו ממנו.</small>"
Jerusalem Talmud Chagigah 2:1:17,"בֵּית שַׁמַּי אוֹמְרִים. שָׁמַיִם נִבְרְאוּ תְחִילָּה וְאַחַרְכָּךְ הָאָרֶץ. וּבֵית הִלֵּל אוֹמְרִים. הָאָרֶץ נִבְרֵאת תְּחִילָּה וְאַחַרְכָּךְ הַשָּׁמַיִם. אֵילּוּ מֵבִיאֵין טַעַם לְדִבְרֵיהֶן וְאֵילּוּ מֵבִיאֵין טַעַם לְדִבְרֵיהֶן. מַה טַעֲמוֹן דְּבֵית שַׁמַּי. בְּרֵאשִׁ֖ית בָּרָ֣א אֱלֹהִ֑ים אֵ֥ת הַשָּׁמַיִ֭ם וְאֵ֥ת הָאָֽרֶץ. לַמֶּלֶךְ שֶׁעָשָׂה כִסֵּא. מִשֶׁעֲשָׂאוֹ עֶשָׂה אֻפֳּיפוֹדִיֹן שֶׁלּוֹ. הַשָּׁמַ֣יִם כִּסְאִ֔י וְהָאָרֶ֭ץ הֲדוֹם רַגְלָי֑. מַה טַעֲמוֹן דְּבֵית הִלֵּל. בְּי֗וֹם עֲשׂ֛וֹת י֙י אֱלֹהִ֖ים אֶ֥רֶץ וְשָׁמָֽיִם׃ לַמֶּלֶךְ שֶׁעָשָׂה פַּלָטִין. מִשֶׁבָּנָה אֶת הַתַּחְתּוֹנִים עָשָׂה אֶת הָעֶלְיוֹנִים. אַף־יָדִי֙ יָ֣סְדָה אֶ֔רֶץ <i data-overlay=""Venice Columns"" data-value=""77d""></i>וִֽימִינִי֭ טִיפְּחָה שָׁמָ֑יִם. אָמַר רִבִּי יוּדָה בַּר פָּזִי. וְדָא מְסַייְעָה לבֵית הִלֵּל. לְ֭פָנִים הָאָ֣רֶץ יָסַ֑דְתָּ וּֽמַֽעֲשֵׂה֭ יָדֶ֣יךָ שָׁמָֽיִם׃ אָמַר רִבִּי חֲנִינָה. מִמָּקוֹם שֶׁבֵּית שַׁמַּי מֵבִיאֵין טַעַם לְדִבְרֵיהֶן מִשָּׁם בֵּית הִלֵּל מְסַלְּקִין לוֹן. מַה טַעֲמוֹן דְּבֵית שַׁמַּי. בְּרֵאשִׁ֖ית בָּרָ֣א אֱלֹהִ֑ים אֵ֥ת הַשָּׁמַיִ֭ם וְאֵ֥ת הָאָֽרֶץ. מִשָּׁם בֵּית הִלֵּל מְסַלְּקִין לוֹן. וְהָאָ֗רֶץ הָֽיְתָ֥ה. כְּבָר הָֽיְתָה. רִבִּי יוֹחָנָן בְּשֵׁם חֲכָמִים. אִם לְבִירְייָה שָׁמַיִם קָֽדְמוּ. וְאִם לְשִׁכְלוּל הָאָרֶץ קָֽדְמָה. אִם לְבִירְייָה שָׁמַיִם קָֽדְמוּ. בְּרֵאֹשִׁ֖ית בָּרָ֣א אֱלֹהִ֑ים וגו׳. אִם לְשִׁכְלוּל הָאָרֶץ קָֽדְמָה. בְּי֗וֹם עֲשׂ֛וֹת י֙י אֱלֹהִ֖ים אֶ֥רֶץ וְשָׁמָֽיִם׃ שָׁמַיִם בָּרִאשׁוֹן כְּבֵית שַׁמַּי עָשָׂה שְׁלֹשָׁה יָמִים. וְעָשׂוּ תוֹלְדוֹת רִאשׁוֹן וְשֵׁינִי וּשְׁלִישִׁי. בָּרְבִיעִי יְהִ֤י מְאוֹרוֹת. יָם בַּשֵׁינִי כְּבֵית שַׁמַּי עָשָׂה שְׁלֹשָׁה יָמִים. וְעָשָׂה תוֹלְדוֹת שֵׁינִי וּשְׁלִישִׁי וּרְבִיעִי. בַּחֲמִשִּׁי יִשְׁרְצ֣וּ הַמַּ֔יִם. אָרֶץ בַּשְּׁלִישִׁי כְּבֵית שַׁמַּי עָשָׂה שְׁלֹשָׁה יָמִים. וְעָשָׂה תוֹלְדוֹת שְׁלִישִׁי וּרְבִיעִי וַחֲמִישִּׁי. בַּשִּׁישִּׁי וְתּוֹצֵא הָאָ֜רֶץ. אֶרֶץ בָּרִאשׁוֹן כְּבֵית הִלֵּל עַשָׂת שְׁנֵי יָמִים. וְעָשׂוּ תוֹלְדוֹת רִאשׁוֹן וְשֵׁינִי. בַּשְּׁלִישִׁי תַּֽדְשֵׁ֤א הָאָ֨רֶץ֙. שָׁמַיִם בַּשֵּׁינִי כְּבֵית הִלֵּל עַשׂוּ שְׁנֵי יָמִים. וְעָשׂוּ תוֹלְדוֹת שֵׁינִי וּשִׁלִישִׁי. בָּֽרְבִיעִי יְהִ֤י מְאוֹרוֹת. יָם בַשְּׁלִישִׁי כְּבֵית הִלֵּל עַשָׂה שְׁנֵי יָמִים. וֳעָשָׂה תוֹלְדוֹת שְׁלִישִׁי וּרְבִיעִי. בַּחֲמִשִּׁי יִשְׁרְצ֣וּ הַמַּ֔יִם. אָמַר רִבִּי שִׁמְעוֹן בֶּן יֹוחַי. תְּמִיָּה אָנִי הֵיאַךְ נֶחְלְקוּ אָבוֹת הָעוֹלָם עַל בִּירְײַת הָעוֹלָם. שֶׁאֲנִי אוֹמֵר. שָׁמַיִם וָאָרֶץ לֹא נִבְרְאוּ אֶלָּא כְלָפַּס הַזֶּה וּכְכִיסּוּיֵהּ. מַה טַעַם. אַף־יָדִי֙ יָ֣סְדָה אֶ֔רֶץ וִֽימִינִי֭ טִיפְּחָה שָׁמָ֑יִם. אָמַר רִבִּי לָֽעְזָר בֵּירִבִּי שִׁמְעוֹן. אִם כְּדַעַת הַזּוֹ שֶׁאָמַר אַבָּא פְּעָמִים שֶׁהוּא מַקְדִּים שָׁמַיִם לָאָרֶץ. פְּעָמִים שֶׁהוּא מַקְדִּים אֶרֶץ לַשָּׁמַיִם. אֶלָּא מְלַמֵּד שֶׁשְּׁנִיהֶן שֵׁקוּלִים זֶה בָּזֶה.","מביאים מחלוקת בית שמאי ובית הלל בבריאת העולם.<br>מביאים ברייתא: <b>בית שמי</b> (בני בית המדרש שיסד שמאי, מחכמי הזוגות) <b>אומרים: שמים נבראו תחילה ואחר כך הארץ. ובית הלל</b> (בני בית המדרש שיסד הלל, מחכמי הזוגות) <b>אומרים: הארץ נבראת תחילה ואחר כך השמים. אֵילּוּ מביאין טעם לדבריהן ואֵילּוּ מביאין טעם לדבריהן</b> – כמוצע להלן<b>.</b><br>ומציעים מקורות והסברים לשתי הדעות.<br><b>מה טעמון דבית שמי?</b> – מה טעמם של בית שמי? כתוב (בפתיחה למעשה שבעת ימי בראשית): <b>""בְּרֵאשִׁית בָּרָא אֱלֹהִים אֵת הַשָּׁמַיִם וְאֵת הָאָרֶץ""</b> (בראשית א,א) – בתחילת הימים עשה אלוהים את השמים ואת הארץ. כתוב זה המדבר על בריאת השמים והארץ מזכיר את השמים תחילה ואחר כך את הארץ, הרי שהשמים קדמו לארץ<b>.</b> משל <b>למלך שעשה כסא, משעשאו עשה אפיפודין שלו</b> (הדום (שרפרף לרגליים) ששמים מתחת לרגליים כשיושבים על כיסא גבוה (מקור המילה ביוונית). - אפיפודין הוא בדרך כלל כמעין בול עץ עבה, ויש כאלה שהם משוכללים ומקושטים מאוד (""תרבות חומרית בארץ ישראל בימי התלמוד"" ב, עמודים 78-79)) – לאחר שעשה המלך כיסא, עשה הדום, שההדום מותאם לגובה הכיסא; והרי השמים והארץ נמשלו לכיסא ולהדום, <b>-</b> כמו שכתוב: <b>""הַשָּׁמַיִם כִּסְאִי וְהָאָרֶץ הֲדֹם רַגְלָי""</b> (ישעיהו סו,א) – ה' יושב בשמים המשמשים כסאו, ורגליו נתונות על הארץ שהיא ההדום הצמוד מתחת לכסאו. מכיוון שהכתוב מדמה את השמים לכיסא ואת הארץ להדום, יש ללמוד שהשמים נבראו תחילה<b>.</b><br><b>מה טעמון דבית הלל?</b> – מה טעמם (מקורם בכתוב) של בית הלל? כתוב (בפתיחה למעשה האדם בגן עדן): <b>""בְּיוֹם עֲשׂוֹת י'י אֱלֹהִים אֶרֶץ וְשָׁמָיִם""</b> (בראשית ב,ד) – בזמן שבו נבראו הארץ והשמים על ידי ה'. כתוב זה המדבר על עשיית השמים והארץ מזכיר את הארץ תחילה ואחר כך את השמים, הרי שהארץ קדמה לשמים<b>.</b> משל <b>למלך שעשה פלטין</b> (ארמון, היכל (מקור המילה ביוונית ובלטינית))<b>, משבנה את התחתונים עשה את העליונים</b> – לאחר שבנה המלך את הקומה התחתונה, בנה עליה את הקומה העליונה, שהתחתונים הם יסוד לעליונים; והרי הארץ נמשלה כיסוד לשמים, <b>-</b> כמו שכתוב: <b>""אַף יָדִי יָסְדָה אֶרֶץ וִימִינִי טִפְּחָה שָׁמָיִם""</b> (ישעיהו מח,יג) – ידו של ה' קבעה את הארץ במקומה, ויד ימינו מתחה ופרשה את השמים כאוהל על הארץ. הרי שהארץ היא כיסוד לשמים, ולכן הארץ נבראה תחילה (בשני המשלים המלך זה מלך מלכי המלכים הקב""ה)<b>.</b><br><br>ומציעים סיוע מפסוק: <b>אמר רבי יודה בר פזי</b> (רבי יהודה בר סימון, אמורא ארץ ישראלי בדור השלישי והרביעי)<b>: ודא מסייעה לבית הלל:</b> – וזאת (הפסוק הזה) מסייעת לבית הלל: <b>""לְפָנִים הָאָרֶץ יָסַדְתָּ וּמַעֲשֵׂה יָדֶיךָ שָׁמָיִם""</b> (תהילים קב,כו) – בימי קדם קבע ה' את הארץ במקומה ועשה בידיו את השמים. הרי שהארץ היא כיסוד לשמים, ולכן הארץ נבראה תחילה<b>.</b><br><b>אמר רבי חנינה</b> (אמורא ארץ ישראלי בדור השלישי / הרביעי / החמישי)<b>: ממקום</b> – מאותו כתוב, <b>שבית שמי מביאין טעם לדבריהן, משם בית הלל מסלקין לון</b> – מסלקים אותם (משיבים את בית שמי תשובה מסלקת, מכרעת)<b>. מה טעמון דבית שמי?</b> – מה טעמם (מקורם בכתוב) של בית שמי? <b>""בְּרֵאשִׁית בָּרָא אֱלֹהִים אֵת הַשָּׁמַיִם וְאֵת הָאָרֶץ""</b> (בראשית א,א) – הרי שהשמים קדמו לארץ<b>. משם בית הלל מסלקין לון</b> – מסלקים אותם (משיבים את בית שמי תשובה מסלקת, שהמשך הכתוב מסייע לבית הלל)<b>: ""וְהָאָרֶץ הָיְתָה</b> תֹהוּ וָבֹהוּ<b>""</b> (בראשית א,ב) – הארץ היתה בתחילת הבריאה תוהו ובוהו, <b>- כבר היתה</b> – הארץ היתה מכבר, מלפני בריאת השמים, שכך הוא המובן של הכתובים בבראשית א,א-ב: בראשונה ברא אלוהים את השמים ואת הארץ, ובאותו הזמן שברא את השמים כבר היתה הארץ תוהו ובוהו. הרי שהארץ קדמה לשמים (שני האמוראים מחזקים את שיטת בית הלל)<b>.</b><br><br><b>רבי יוחנן</b> (גדול אמוראי ארץ ישראל בדור השני) אמר <b>בשם חכמים: אם לבירייה</b> (לבריאה) – תחילת המלאכה, <b>- שמים קדמו, ואם לשכלול</b> – גמר ותיקון ושיפוץ המלאכה, <b>- הארץ קדמה. אם לבירייה שמים קדמו -</b> שכתוב: <b>""בְּרֵאשִׁית בָּרָא אֱלֹהִים</b> אֵת הַשָּׁמַיִם וְאֵת הָאָרֶץ<b>""</b> (בראשית א,א) – כתוב זה המדבר על בריאה מזכיר את השמים תחילה ואחר כך את הארץ<b>. אם לשכלול הארץ קדמה -</b> שכתוב: <b>""בְּיוֹם עֲשׂוֹת י'י אֱלֹהִים אֶרֶץ וְשָׁמָיִם""</b> (בראשית ב,ד) – כתוב זה המדבר על עשייה מזכיר את הארץ תחילה ואחר כך את השמים. ויש להבדיל בין בריאה ובין עשייה, שעשייה מובנה שכלול (דברי רבי יוחנן בשם חכמים דעה שלישית היא הממצעת בין דעת בית שמי לדעת בית הלל)<b>.</b><br><br>כיצד היה סדר הבריאה לפי בית שמי שהשמים קדמו, וכיצד היה הסדר לפי בית הלל שהארץ קדמה?<br>התנא של הברייתא שלפנינו סובר ששלושה אבות בריאה הם: השמים והארץ והים, וכל היצורים האחרים הם תולדותיהם (-""תולדות השמים והארץ""), וכל אחד מהאבות שהה שלושה ימים לבית שמאי או שני ימים לבית הלל עד שהוציא את כל תולדותיו.<br>ומביאים ברייתא: <b>סדר הבריאה לדעת בית שמי: שמים</b> – נבראו <b>בראשון</b> – ביום ראשון למעשה בראשית, <b>כבית שמי</b> – שלדעתם שמים נבראו תחילה<b>. עשה</b> (צריך לומר: '<b>עשו</b>') – שהו השמים <b>שלשה ימים</b> – מזמן בריאתם, <b>ועשו</b> – ביום הרביעי לבריאתם, <b>תולדות: ראשון ושיני ושלישי</b> – למעשה בראשית הם הימים ששהו השמים<b>, ברביעי</b> – במעשה יום רביעי למעשה בראשית נאמר: <b>- ""יְהִי מְאֹרֹת</b> בִּרְקִיעַ הַשָּׁמַיִם<b>""</b> (בראשית א,יד) – הם התולדות שהוציאו השמים ביום הרביעי לבריאתם<b>.</b><br><b>ים</b> – נברא <b>בשיני</b> – ביום שני למעשה בראשית, שנאמר במעשה יום זה: ""וַיַּבְדֵּל בֵּין הַמַּיִם אֲשֶׁר מִתַּחַת לָרָקִיעַ וּבֵין הַמַּיִם אֲשֶׁר מֵעַל לָרָקִיעַ"" (בראשית א,ז), <b>כבית שמי. עשה</b> – שהה הים <b>שלשה ימים</b> – מזמן בריאתו, <b>ועשה</b> – ביום הרביעי לבריאתו, <b>תולדות: שיני ושלישי ורביעי</b> – למעשה בראשית הם הימים ששהה הים<b>, בחמישי</b> – במעשה יום חמישי למעשה בראשית נאמר: <b>- ""יִשְׁרְצוּ הַמַּיִם</b> שֶׁרֶץ נֶפֶשׁ חַיָּה וְעוֹף יְעוֹפֵף עַל הָאָרֶץ<b>""</b> (בראשית א,כ) – הם התולדות שהוציא הים ביום הרביעי לבריאתו<b>.</b><br><b>ארץ</b> – נבראה <b>בשלישי</b> – ביום שלישי למעשה בראשית, שנאמר במעשה יום זה: ""וַיֹּאמֶר אֱלֹהִים: ...וְתֵרָאֶה הַיַּבָּשָׁה... וַיִּקְרָא אֱלֹהִים לַיַּבָּשָׁה אֶרֶץ"" (בראשית א,ט-י), <b>כבית שמי. עשת</b> (עשתה) – שהתה הארץ <b>שלשה ימים</b> – מזמן בריאתה, <b>ועשת</b> – ביום הרביעי לבריאתה, <b>תולדות: שלישי ורביעי וחמישי</b> – למעשה בראשית הם הימים ששהתה הארץ<b>, בששי</b> – במעשה יום שישי למעשה בראשית נאמר: <b>- ""תּוֹצֵא הָאָרֶץ</b> נֶפֶשׁ חַיָּה לְמִינָהּ, בְּהֵמָה וָרֶמֶשׂ וְחַיְתוֹ אֶרֶץ לְמִינָהּ<b>""</b> (בראשית א,כד) – הם התולדות שהוציאה הארץ ביום הרביעי לבריאתה. - כך הוא סדר הבריאה לדעת בית שמי<b>.</b><br><b>סדר הבריאה לדעת בית הלל: ארץ</b> – נבראה <b>בראשון</b> – ביום ראשון למעשה בראשית, <b>כבית הלל</b> – שלדעתם ארץ נבראה תחילה<b>. עשת</b> – שהתה הארץ <b>שני ימים</b> – מזמן בריאתה, <b>ועשו</b> (צריך לומר: '<b>ועשת</b>') – ביום השלישי לבריאתה, <b>תולדות: ראשון ושיני</b> – למעשה בראשית הם הימים ששהתה הארץ<b>, בשלישי</b> – במעשה יום שלישי למעשה בראשית נאמר: <b>- ""תַּדְשֵׁא הָאָרֶץ</b> דֶּשֶׁא עֵשֶׂב מַזְרִיעַ זֶרַע, עֵץ פְּרִי עֹשֶׂה פְּרִי<b>""</b> (בראשית א,יא) – הם התולדות שהוציאה הארץ ביום השלישי לבריאתה<b>.</b><br><b>שמים</b> – נבראו <b>בשיני</b> – ביום שני למעשה בראשית, שנאמר במעשה יום זה: ""וַיַּעַשׂ אֱלֹהִים אֶת הָרָקִיעַ... וַיִּקְרָא אֱלֹהִים לָרָקִיעַ שָׁמָיִם"" (בראשית א,ז-ח), <b>כבית הלל. עשו</b> – שהו השמים <b>שני ימים</b> – מזמן בריאתם, <b>ועשו</b> – ביום השלישי לבריאתם, <b>תולדות: שיני ושלישי</b> – למעשה בראשית הם הימים ששהו השמים<b>, ברביעי</b> – במעשה יום רביעי למעשה בראשית נאמר: <b>- ""יְהִי מְאֹרֹת</b> בִּרְקִיעַ הַשָּׁמַיִם<b>""</b> (בראשית א,יד) – הם התולדות שהוציאו השמים ביום השלישי לבריאתם<b>.</b><br><b>ים</b> – נברא <b>בשלישי</b> – ביום שלישי למעשה בראשית, שנאמר במעשה יום זה: ""וַיֹּאמֶר אֱלֹהִים: יִקָּווּ הַמַּיִם מִתַּחַת הַשָּׁמַיִם אֶל מָקוֹם אֶחָד... וּלְמִקְוֵה הַמַּיִם קָרָא יַמִּים"" (בראשית א,ט-י), <b>כבית הלל. עשה</b> – שהה הים <b>שני ימים</b> – מזמן בריאתו, <b>ועשה</b> – ביום השלישי לבריאתו, <b>תולדות: שלישי ורביעי</b> – למעשה בראשית הם הימים ששהה הים<b>, בחמישי</b> – במעשה יום חמישי למעשה בראשית נאמר: <b>- ""יִשְׁרְצוּ הַמַּיִם</b> שֶׁרֶץ נֶפֶשׁ חַיָּה וְעוֹף יְעוֹפֵף עַל הָאָרֶץ<b>""</b> (בראשית א,כ) – הם התולדות שהוציא הים ביום השלישי לבריאתו. - כך הוא סדר הבריאה לדעת בית הלל<b>.</b><br><br>תנאים שהיו אחרי בית שמאי ובית הלל דנו בדבריהם.<br>ומביאים ברייתא: <b>אמר רבי שמעון בן יוחי</b> (תנא בדור הרביעי)<b>: תָּמֵיהַּ אני היאך נחלקו אבות העולם</b> – בית שמי ובית הלל, שהיו בדורות הראשונים של החכמים, <b>על ביריית העולם</b> – שהרי גם בית שמי וגם בית הלל ידעו את הכתובים הנוגדים. ועוד, שמים וארץ זקוקים זה לזה, ואין למשול אותם לכיסא והדום שהם דברים נפרדים, או לפלטין שאין כורח בקומה העליונה<b>, שאני אומר: שמים וארץ לא נבראו אלא כלפס</b> (קדירה בעלת מכסה, עשויה חרס, ששוליה רחבים ודופנותיה נמוכות ודקות, ושימשה לטיגון, לבישול ולהרתחה (מקור המילה ביוונית)) <b>הזה וככיסויה</b> – שכלי אחד הם, ולשם התאמתם זה לזה נעשים כאחד, שהיוצר מדביק טיט מסביב לתבנית וכשמתייבש במקצת חותכו מסביב לראשו, וכך נעשים הלפס וכיסויה בבת אחת. וכך ברא ה' את השמים ואת הארץ כאחד<b>. מה טעמא?</b> – מה הטעם? (מה המקור בכתוב לדבר זה?) <b>""אַף יָדִי יָסְדָה אֶרֶץ וִימִינִי טִפְּחָה שָׁמָיִם</b>, קֹרֵא אֲנִי אֲלֵיהֶם, יַעַמְדוּ יַחְדָּו<b>""</b> (ישעיהו מח,יג) – ה' ציווה אל השמים והארץ בבריאתם שיתהוו ויתקיימו יחדיו. משמע שנבראו יחד<b>.</b><br><b>אמר רבי לעזר בירבי שמעון</b> (תנא בדור החמישי)<b>: אם כדעת הזו שאמר אבא</b> – לפי רבי שמעון בן יוחי, שהשמים והארץ נבראו יחד<b>, פעמים שהוא מקדים שמים לארץ, פעמים שהוא מקדים ארץ לשמים</b> – מובן יפה מה שאין במקרא סדר קבוע להזכרת בריאתם של השמים והארץ, שפעמים המקרא מקדים שמים לארץ ופעמים להיפך (רבי לעזר בירבי שמעון בא לתמוך בדברי אביו)<b>.</b><br><br><b>...אלא מלמד</b> – דבר זה מלמדנו, <b>ששניהן</b> – שמים וארץ, <b>שקולים זה בזה</b> – ערך שניהם שווה הוא (מילים אלו הועתקו לירושלמי מהמקבילה בבראשית רבה, ושם מילים אלו הן המשך לדברי רבי לעזר בירבי שמעון. ברם מילים אלו הן המשך למשפט אחר הדומה לדברי רבי לעזר בירבי שמעון, כמו שהוא לנכון במקבילה בויקרא רבה: ""<b>בכל מקום הוא מקדים שמים לארץ, ובמקום אחד הוא אומר: ""ביום עשות י'י אלוהים ארץ ושמים"" (בראשית ב,ד). אלא מלמד ששניהם שקולים זה בזה</b>"". המשפט ""בכל מקום..."" פותח יחידה מדרשית אחרת על דברים השקולים זה בזה המובאים בבראשית רבה ובויקרא רבה ובמדרש שמואל (להלן הבאנו ממדרשים אלה רק את עניין שמים וארץ). היחידה המדרשית האחרת והיחידה המדרשית שלפניה במדרשים האלה על מחלוקת בית הלל ובית שמאי מה נברא תחילה הן יחידות נפרדות (ראה מה שכתבנו בזה להלן). כיוון שבירושלמי הובאה היחידה המדרשית הראשונה ולא הובאה היחידה המדרשית השנייה, שלא כבמדרשי האגדה, יש למחוק את המילים ""אלא מלמד ששניהם שקולים זה בזה"" שהועתקו לכאן בטעות)<b>.</b><br><br><small>ב<b>בבלי חגיגה</b> יב,א אמרו: תנו רבנן: בית שמאי אומרים: שמים נבראו תחילה ואחר כך נבראת הארץ, שנאמר: ""בראשית ברא אלוהים את השמים ואת הארץ"" (בראשית א,א). ובית הלל אומרים: ארץ נבראת תחילה ואחר כך נבראו שמים, שנאמר: ""ביום עשות ה' אלוהים ארץ ושמים"" (בראשית ב,ד). אמרו להם בית הלל לבית שמאי: לדבריכם, אדם בונה עלייה ואחר כך בונה בית?! שנאמר: ""הבונה בשמים מעלותיו ואגודתו על ארץ יסדה"" (עמוס ט,ו). אמרו להם בית שמאי לבית הלל: לדבריכם, אדם עושה שרפרף ואחר כך עושה כיסא?! שנאמר: ""כה אמר ה': השמים כסאי והארץ הדום רגליי"" (ישעיהו סו,א). - וחכמים אומרים: זה וזה כאחד נבראו, שנאמר: ""אף ידי יסדה ארץ וימיני טיפחה שמים, קורא אני אליהם יעמדו יחדיו"" (ישעיהו מח,יג).<br>מכל מקום, קשו קראי אהדדי (שפעם מקדים שמים ופעם ארץ)! - אמר ריש לקיש: כשבראם - ברא שמים ואחר כך ברא ארץ, וכשנטה (פרס, קבע במקומם) - נטה ארץ ואחר כך נטה שמים.<br><br>נראה שבבבלי נשתמרה הברייתא המקורית של מחלוקת בית שמאי ובית הלל וטעמיהם, בעוד שבירושלמי וכן במדרשי האגדה (ראה להלן) עובדו טעמיהם של בית שמאי ובית הלל ללשון אמוראית. גם במקומות אחרים נשנו מחלוקות בית שמאי ובית הלל וטעמיהם בברייתות בלשון תנאית, בעוד שבירושלמי עובדו טעמיהם של בית שמאי ובית הלל ללשון אמוראית (ראה למשל מחלוקות בית שמאי ובית הלל בסעודה שבירושלמי ברכות פרק ח).<br>דעת חכמים בבבלי היא דעת רבי שמעון בן יוחי בירושלמי ובמדרשי האגדה.<br>דברי ריש לקיש בבבלי הם מעין דברי רבי יוחנן בשם חכמים בירושלמי ובמדרשי האגדה.<br><br>ב<b>בראשית רבה</b> א,טו נאמר: ""את השמים ואת הארץ"" - בית שמאי ובית הלל. בית שמאי אומרים: השמים נבראו תחילה ואחר כך הארץ. ובית הלל אומרים: הארץ נבראת תחילה ואחר כך השמים. אלו מביאים טעם לדבריהם ואלו מביאים טעם לדבריהם. - על דעתהון דבית שמאי דאינון אמרין: השמים נבראו תחילה ואחר כך הארץ - למלך שעשה לו כיסא ומשעשאו עשה איפופודין שלו. כך: ""כה אמר י'י: השמים כסאי והארץ הדום רגליי"" (ישעיהו סו,א). על דעתהון דבית הלל דאינון אמרין: הארץ נבראת תחילה ואחר כך השמים - למלך שבנה פלטין, בנה את התחתונים ואחר כך בנה את העליונים, דכתיב: ""ביום עשות י'י אלוהים ארץ ושמים"" (בראשית ב,ד).<br>אמר רבי יהודה ברבי אלעאי: והדה מסייעא לבית הלל: ""לפנים הארץ יסדת"" ואחר כך ""ומעשה ידיך שמים"" (תהילים קב,כו).<br>אמר רבי חנין: ממקום שהמקרא מסייע לבית שמאי, משם בית הלל מסלקים אותם: ""והארץ היתה"" (בראשית א,ב) - כבר היתה.<br>רבי יוחנן משום חכמים: לבריאה - שמים קדמו, ולשכלול - הארץ קדמה. - אמר רבי תנחומא: אנא אמרית טעמא: לבריאה שמים קדמו - ""בראשית ברא אלוהים את השמים ואת הארץ"", ולשכלול הארץ קדמה - ""ביום עשות י'י אלוהים ארץ ושמים"".<br>אמר רבי שמעון בן יוחי: תמיה אני היאך נחלקו אבות העולם בית שמאי ובית הלל על בריית שמים וארץ, אלא שניהם לא נבראו אלא כאילפס וכיסויה - ""קורא אני אליהם יעמדו יחדיו"" (ישעיהו מח,יג). - אמר רבי אלעזר ברבי שמעון: אם כדעת שאמר אבא, למה פעמים הוא מקדים ארץ לשמים ופעמים הוא מקדים שמים לארץ? (לפי נוסח זה, דברי רבי אלעזר ברבי שמעון באים להקשות על אביו) אלא מלמד ששניהם שקולים זה בזה...<br><br>וב<b>ויקרא רבה</b> לו,א נאמר: ""לפנים הארץ יסדת ומעשה ידיך שמים"" (תהלים קב,כו) - בית שמי ובית הלל. בית שמי אומרים: השמים נבראו תחילה ואחר כך הארץ. ובית הלל אומרים: הארץ נבראת תחילה ואחר כך השמים. אלו מביאים טעם לדבריהם ואלו מביאים טעם לדבריהם. - על דעתון / טעמון דבית שמי דאינון אמרין: השמים נבראו תחילה ואחר כך הארץ - למלך שעשה כיסא, משעשאו עשה איפופודין שלו. כך: ""כה אמר י'י: השמים כסאי והארץ הדום רגליי"" (ישעיהו סו,א). על דעתון / טעמון דבית הלל דאינון אמרין: הארץ נבראת תחילה ואחר כך השמים - למלך שבנה פלטין, משבנה את התחתונים בנה את העליונים. כך: ""אף ידי יסדה ארץ וימיני טיפחה שמים"" (ישעיהו מח,יג).<br>אמר רבי חנינה: אף הדין קרייה מסייע למה דאמרין בית הלל: ""לפנים הארץ יסדת"" ואחר כך ""ומעשה ידיך שמים"" (תהילים קב,כו).<br>אמר רבי יהודה: ממקום שהמקרא מסייע לבית שמי, משם בית הלל מסלקים אותם. על דעתון דבית שמי דאינון אמרין: השמים נבראו תחילה ואחר כך הארץ - ""בראשית ברא אלוהים את השמים ואת הארץ"" (בראשית א,א). על דעתון דבית הלל דאינון אמרין: הארץ נבראת תחילה ואחר כך השמים - ""והארץ היתה תוהו ובוהו"" (בראשית א,ב) - כבר היתה.<br>רבי יוחנן בשם חכמים: אם לבירייה - שמים קדמו, אם לשכלול - הארץ קדמה. אם לבירייה שמים קדמו - ""בראשית ברא אלוהים את השמים ואת הארץ"" (בראשית א,א). אם לשכלול הארץ קדמה - ""ביום עשות י'י אלוהים ארץ ושמים"" (בראשית ב,ד).<br>אמר רבי שמעון בן יוחי: תמיה אני היאך נחלקו אבות העולם בית שמי ובית הלל על בריית שמים וארץ, שאני אומר: שמים וארץ לא נבראו אלא כלפס וכיסויה - הדא היא דכתיב: ""אף ידי יסדה ארץ וימיני טיפחה שמים, קורא אני אליהם יעמדו יחדיו"" (ישעיהו מח,יג). - אמר רבי אלעזר ברבי שמעון: אם כדעת אבא שאמר, פעמים שהוא מקדים שמים לארץ ופעמים שהוא מקדים ארץ לשמים.<br>בכל מקום הוא מקדים שמים לארץ, ובמקום אחד הוא אומר: ""ביום עשות י'י אלוהים ארץ ושמים"" (בראשית ב,ד). אלא מלמד ששניהם שקולים כאחד / זה בזה...<br><br>הדרשן בויקרא רבה תפר שתי יחידות מדרשיות שבאופן עקרוני אין כל קשר ביניהן. האחת (מסורת המרחיבה על מחלוקת בית הלל ובית שמאי האם השמים או הארץ נבראו תחילה) עוסקת בממד הזמן של בריאת השמים והארץ, והאחרת (מסורת על אלו השקולים זה לזה: שמים וארץ, תורים ובני יונה, משה ואהרן, יהושע וכלב, כיבוד אב ואם, אברהם והאבות) עוסקת בשאלות של חשיבות ועדיפות. זו הסיבה לכך ששני משפטים (משפט ""פעמים שהוא מקדים שמים לארץ ופעמים שהוא מקדים ארץ לשמים"" ומשפט ""בכל מקום הוא מקדים שמים לארץ, ובמקום אחד הוא אומר...""), חופפים במקצת (שכן שניהם מעמתים את הקדמת שמים לארץ עם הקדמת ארץ לשמים, וקשה להבין מדוע יש צורך בשניהם) וסותרים במקצת (שכן הראשון אומר במפורש ש""פעמים"", כלומר יותר מפעם אחת, ""הוא מקדים ארץ לשמים"", ואילו מן המשפט השני עולה שרק במקום אחד הוא מקדים ארץ לשמים), באים בתוך דבריו של רבי אלעזר ברבי שמעון. זהו בדיוק מקום התפר. במקורו הביא רבי אלעזר ברבי שמעון תמיכה לדעת אביו, שהארץ והשמים נבראו יחדיו, מעצם הדבר שלפעמים המקרא מקדים שמים לארץ ולפעמים הוא מקדים ארץ לשמים. אין קשר רעיוני כלשהו בין נושא זה לשאלת חשיבותם ההשוואתית של השמים והארץ ושל הזוגות האחרים. ואולם כיוון שלדיון עליהם מביאים פסוקים שבהם כל אחד מבני הזוג מקדים את בן הזוג השני, וכך נוצרת תקבולת לשונית יפה לדברי רבי אלעזר ברבי שמעון, צירף הדרשן יחד את שני העניינים.<br>עולה מדברינו שהמשפט ""מלמד ששניהם שקולים זה בזה"" אינו יכול להיות חלק מדברי רבי אלעזר ברבי שמעון המקוריים, שכן אין בו שום התייחסות לממד הזמן של הבריאה אלא רק לשאלת החשיבות. מכאן יש להסיק שהנוסחים של דברי רבי אלעזר ברבי שמעון הבאים בירושלמי ובבראשית רבה הם נוסחים משניים לעומת הנוסח של ויקרא רבה. רק ויקרא רבה השאיר את נקודת התפר, ואילו שני המנסחים האחרים השמיטו את רוב המשפט המתחיל במילים ""בכל מקום הוא מקדים"" והשאירו רק את הסיום: ""אלא מלמד ששניהם שקולים זה בזה"" (""ויקרא רבה ובראשית רבה: עיון מחודש בקטעים מקבילים"", ""סידרא"" כד-כה, עמודים 247-249).<br><br>וב<b>מדרש שמואל</b> ה,א נאמר: ""לפנים הארץ יסדת ומעשה ידיך שמים"" (תהילים קב,כו) - בית שמאי ובית הלל. בית הלל אומרים: הארץ נבראת תחילה ואחר כך נבראו שמים. ובית שמאי אומרים: שמים נבראו תחילה ואחר כך נבראת הארץ. אלו מביאים טעם לדבריהם ואלו מביאים טעם לדבריהם. - על דעתהון דבית הלל דאינון אמרין: הארץ נבראת תחילה ואחר כך נבראו שמים - למלך שבנה לו פלטין, משבנה את התחתונים בנה את העליונים - ""ביום עשות ה' אלוהים ארץ ושמים"" (בראשית ב,ד). על דעתהון דבית שמאי דאינון אמרין: שמים נבראו תחילה ואחר כך נבראת הארץ - למלך שעשה לו כיסא, משעשאו עשה איפופודין שלו - ""השמים כסאי והארץ הדום רגליי"" (ישעיהו סו,א).<br>אמר רבי יוסי בר רבי חנינה: קרייה מסייע לבית הלל (""לפנים הארץ יסדת"" ואחר כך ""ומעשה ידיך שמים"").<br>אמר רבי חנינה: כל מקום שהמקרא מסייע לדברי בית שמאי, משם בית הלל מסלקים אותם - ""בראשית ברא אלוהים"" וגו'; ""והארץ היתה"" - הארץ כבר היתה.<br>רבי יוחנן בשם חכמים: לברייה - שמים קדמו, לשכלול - הארץ קדמה. - אמר רבי תנחומא: אנא אמרית טעמא: לברייה שמים קדמו - ""בראשית ברא אלוהים את השמים ואת הארץ"" (בראשית א,א), לשכלול הארץ קדמה - ""ביום עשות ה' אלוהים ארץ ושמים"" (בראשית ב,ד).<br>אמר רבי שמעון בן יוחי: תמיה אני היאך נחלקו אבות העולם בית שמאי ובית הלל על בריאת שמים וארץ, שהשמים והארץ לא נבראו אלא כלפס וככיסויה - ""אף ידי יסדה ארץ וימיני טיפחה שמים, קורא אני אליהם יעמדו יחדיו"" (ישעיהו מח,יג). - אמר רבי אלעזר ברבי שמעון: אם כדעת שאמר אבא, פעמים שהוא מקדים שמים לארץ ופעמים שהוא מקדים ארץ לשמים.<br>בכל מקום הוא מקדים שמים לארץ, ובמקום אחד הוא אומר: ""ביום עשות י'י אלוהים ארץ ושמים"" (בראשית ב,ד). מגיד ששניהם שקולים זה בזה...<br><br>בירושלמי באים פסוק מבראשית ומשל אצל ההסבר לדברי בית שמאי ואצל ההסבר לדברי בית הלל, ואילו בבראשית רבה ובויקרא רבה ובמדרש שמואל בא רק משל בהסבר לדברי בית שמאי ובהסבר לדברי בית הלל.<br>במאמר ""הדא מסייעא / קרייה מסייע לבית הלל"" ובמאמר ""ממקום שבית שמאי מביאים טעם לדבריהם / ממקום שהמקרא מסייע לדברי בית שמאי, משם בית הלל מסלקים אותם"" יש בירושלמי ובמדרשי האגדה חילופי שמות תנאים ואמוראים של אומרי המאמרים.<br><br><b>השמים והארץ והים ותולדותיהם</b></small><br><small>ב<b>בראשית רבה</b> יב,ה נאמר: דרש רבי נחמיה איש שיחין (תנא בדור השלישי, מהיישוב שיחין בגליל התחתון): ""כי ששת ימים עשה י'י את השמים ואת הארץ את הים"" (שמות כ,יא) - שלושה דברים הללו הם הם עיקר ברייתו של העולם, ושהו שלושה שלושה ימים, והוציאו שלוש שלוש תולדות. הארץ בראשון כבית הלל, ושהת שלושה ימים: ראשון שיני ושלישי, והוציאה (בשלישי) שלוש תולדות: אילנות ודשאים וגן עדן. רקיע (שמים) בשיני, ושהא שלושה ימים: שיני שלישי ורביעי, והוציא (ברביעי) שלוש תולדות: חמה ולבנה ומזלות. ימים בשלישי, ושהו שלושה ימים: שלישי רביעי וחמישי, והוציאו (בחמישי) שלוש תולדות: עופות ודגים ולווייתן.<br>רבי עזריה (אמורא ארץ ישראלי בדור החמישי) לא אמר כן (כמו שאמר רבי נחמיה, שהים הוא מעיקרי הבריאה), אלא: ""ביום עשות י'י אלוהים ארץ ושמים"" - שני דברים הללו הם הם עיקר ברייתו של העולם (והים הוא בכלל הארץ), ושהו שלושה ימים, ונגמרה מלאכתם ברביעי (ביום הרביעי לבריאתם). שמים בראשון כבית שמי, ושהו שלושה ימים: ראשון שיני ושלישי, ונגמרה מלאכתם ברביעי, ומהו גמר מלאכתם? מאורות. הארץ בשלישי - ""ותוצא הארץ"" (בראשית א,יב), ושהת שלושה ימים: שלישי רביעי וחמישי, ונגמרה מלאכתה בשישי, ומהו גמר מלאכתה? אדם - ""אנוכי עשיתי ארץ ואדם עליה בראתי"" (ישעיהו מה,יב) (והלוא לא את האדם בלבד ברא עליה? אלא שבאדם נגמרה מלאכת הארץ).<br><br>יש שינויים בולטים בין הירושלמי לבראשית רבה. לפי הירושלמי, אף לדעת בית שמאי שלושה אבות בריאה הם, והוציאו תולדות ביום הרביעי לבריאתם, שלא כדעת רבי עזריה בבראשית רבה שהיא כדעת בית שמאי ששני אבות בריאה הם, ונגמרה מלאכתם ביום הרביעי לבריאתם. לפי הירושלמי, לדעת בית הלל, שהו שני ימים עד שהוציאו תולדות, ושלא כדעה הראשונה בבראשית רבה שהיא כדעת בית הלל, ששהו שלושה ימים עד שהוציאו תולדות, אף שלמעשה לדעה זו בבראשית רבה שהו שני ימים כמו שעולה מחשבון הימים.<br><br><b>שניהן שקולים זה בזה</b></small><br><small>ב<b>תוספתא כריתות</b> ד,טו שנו: רבי שמעון אומר: בכל מקום הקדים בריאת שמים לארץ, במקום אחד הוא אומר: ""ביום עשות י'י אלוהים ארץ ושמים"" (בראשית ב,ד). מלמד ששניהם שקולים זה בזה...<br>וב<b>מכילתא דרבי ישמעאל</b> מסכתא דפסחא פרשה א נאמר: ...כיוצא בזה אתה אומר: ""בראשית ברא אלוהים את השמים ואת הארץ"" (בראשית א,א) - שומע אני: כל הקודם במקרא הוא קודם במעשה. כשהוא אומר: ""ביום עשות י'י אלוהים ארץ ושמים"" (בראשית ב,ד), מגיד ששניהם שקולים זה בזה...</small>"
Jerusalem Talmud Chagigah 2:2:1,<strong><big>משנה:</big></strong> יוֹסֵי בֶּן יוֹעֶזֶר אוֹמֵר שֶׁלֹּא לִסְמוֹךְ יוֹסֵי בֶּן יוֹחָנָן אוֹמֵר לִסְמוֹךְ. יְהוֹשֻׁעַ בֶּן פְּרַחְיָה אוֹמֵר שֶׁלֹּא לִסְמוֹךְ מַתַּיי הָאַרְבֵּלִי אוֹמֵר לִסְמוֹךְ. יְהוּדָה בֶּן טַבַּאי אוֹמֵר שֶׁלֹּא לִסְמוֹךְ שִׁמְעוֹן בֶּן שָׁטָח אוֹמֵר לִסְמוֹךְ. שְׁמַעְיָה אוֹמֵר לִסְמוֹךְ אַבְטַלְיוֹן אוֹמֵר שֶׁלֹּא לִסְמוֹךְ. הִלֵּל וּמְנַחֵם לֹא נֶחֱלָקוּ. יָצָא מְנַחֵם נִכְנַס שַׁמַּאי. הִלֵּל אוֹמֵר לִסְמוֹךְ וְשַׁמַּאי אוֹמֵר שֶׁלֹּא לִסְמוֹךְ. הָרִאשׁוֹנִים הָיוּ נְשִׂיאִים וְהַשְּׁנִיִּים אֲבוֹת בֵּית דִּין׃,"<big><strong>משנה</strong></big><br>המשנה חוזרת להלכות חגיגה שנשנו בפרק הקודם.<br>משנה זו דנה בקורבנות הרגל שמביאים היחידים ביום טוב, האם הם סומכים עליהם ביום טוב או שאינם סומכים. ונחלקו בזה חמשת הזוגות של חכמי ישראל שעמדו בראש הסנהדרין בימי הבית השני במשך כמה דורות (מתקופת החשמונאים עד תקופת הורדוס).<br><b>יוסי בן יועזר</b> (אחד מחכמי הזוג הראשון) <b>אומר: שלא לסמוך</b> – אסור לסמוך בידיים על ראש הקורבנות הקרבים ביום טוב לפני שחיטתם, לפי שהסומך נשען על הבהמה ואין משתמשים בבעלי חיים ביום טוב, אלא סומך עליהם מערב יום טוב<b>. יוסי בן יוחנן</b> (אחד מחכמי הזוג הראשון) <b>אומר: לסמוך</b> – מותר לסמוך בידיים על ראש הקורבנות הקרבים ביום טוב לפני שחיטתם<b>.</b><br><b>יהושע בן פרחיה</b> (אחד מחכמי הזוג השני) <b>אומר: שלא לסמוך. מתיי הארבילי</b> (אחד מחכמי הזוג השני) <b>אומר: לסמוך.</b><br><b>יהודה בן טבאי</b> (אחד מחכמי הזוג השלישי) <b>אומר: שלא לסמוך. שמעון בן שטח</b> (אחד מחכמי הזוג השלישי) <b>אומר: לסמוך.</b><br><b>שמעיה</b> (אחד מחכמי הזוג הרביעי) <b>אומר: לסמוך. אבטליון</b> (אחד מחכמי הזוג הרביעי) <b>אומר: שלא לסמוך.</b><br><b>הלל</b> (אחד מחכמי הזוג החמישי) <b>ומנחם</b> (חכם קדמון) <b>לא נחלקו</b> – מנחם שהיה אב בית דין הסכים עם הנשיא הלל, שדעתו נזכרת בהמשך המשנה, שיש לסמוך<b>. יצא מנחם</b> – פרש מתפקידו כאב בית דין, <b>ונכנס שמי</b> (אחד מחכמי הזוג החמישי) – במקומו להיות אב בית דין<b>.</b><br><b>הלל אומר: לסמוך. ושמי אומר: שלא לסמוך.</b><br><b>הראשונים היו נשיאים</b> – הנזכר ראשון בכל זוג מחמשת הזוגות שנמנו כאן היה נשיא (ראש הסנהדרין)<b>, והשניים אבות בית דין</b> – הנזכר שני בכל זוג היה אב בית דין בסנהדרין<b>.</b>"
Jerusalem Talmud Chagigah 2:2:2,<strong><big>הלכה:</big></strong> בָּרִאשׁוֹנָה לֹא הָֽיְתָה מַחֲלוֹקֶת בְּיִשְׂרָאֵל אֶלָּא עַל הַסְּמִיכָה בִּלְבַד. וְעָֽמְדוּ שַׁמַּי וְהִלֵּל וְעָשׂוּ אוֹתָן אַרְבַּע. מִשֶּׁרָבוּ תַלְמִידֵי בֵית שַׁמַּי וְתַלְמִידֵי בֵית הִלֵּל וְלֹא שִׁימְשׁוּ אֶת רַבֵּיהֶן כָּל־צָרְכָן. וְרָבוּ הַמַּחֲלוֹקוֹת בְּיִשְׂרָאֵל וְנֶחְלְקוּ שִׁשְׁתֵּי כִיתּוֹתּ. אֵילּוּ מְטַמְּאִין וָאֵילּוּ מַטַהֲרִין. וְעוֹד אֵינָהּ עֲתִידָה לַחֲזוֹר לִמְקוֹמָהּ עַד שֶׁיָּבוֹא בֶּן דָּוִד.,"<big><strong>תלמוד</strong></big><br>מביאים ברייתא: <b>בראשונה</b> – בדורות הראשונים של החכמים, <b>לא היתה מחלוקת בישראל אלא על הסמיכה בלבד</b> – הסמיכה על בהמה הקרבה ביום טוב לפני שחיטתה, שלא הגיעו להכרעה בה בסנהדרין הגדולה בימי חכמי הזוגות (אבל עניינים אחרים שהיו עליהם מחלוקות הגיעו להכרעה בהם)<b>, ועמדו שמי והלל ועשו אותן ארבע</b> – שמי והלל הוסיפו על המחלוקת בעניין הסמיכה עוד שלוש מחלוקות בעניינים שונים שלא הגיעו להכרעה בהם, ונמצא שעשו אותן ארבע מחלוקות בין כולן (שלוש המחלוקות של שמי והלל נמנו במשנה עדיות א,א-ג)<b>. משרבו תלמידי בית שמי ותלמידי בית הלל ולא שימשו את רביהן כל צורכן</b> – לא קיימו מגע אישי מתמיד עם רבותיהם (שמי והלל) ולא שמעו לפעמים את ביאוריהם (""יוונית ויוונות בארץ ישראל"", עמוד 219, הערה 71); לא למדו כהלכה את תורת רבותיהם, ולא התעמקו במידה מספקת בתלמודם (""יד לגילת"", עמוד 158)<b>,</b> (<b>ו</b>)<b>רבו המחלוקות בישראל ונחלקו לשתי כיתות</b> – לשני בתים, בית שמי ובית הלל<b>, אֵילּוּ מטמאין ואֵילּוּ מטהרין</b> – שחלקו זה על זה בנושאים רבים ולא הגיעו להכרעה בהם<b>. ועוד אינה</b> – הסנהדרין הגדולה, שהיתה מכריעה בנושאים שהיו בהם מחלוקות, <b>עתידה לחזור למקומה</b> – בלשכת הגזית שבירושלים, <b>עד שיבוא בן דוד</b> (כינוי למלך המשיח. - משפט סיום זה אינו במקבילות. משפט זהה ישנו בירושלמי סוכה ה,א בסיום הסיפור על חורבן בית הכנסת הגדול באלכסנדריה, ואף שם אינו במקבילות. שם מדובר על קרן ישראל שנגדעה, ואילו כאן מדובר על הסנהדרין שגלתה)<b>.</b><br><br><small>ב<b>תוספתא חגיגה</b> ב,ח שנו: מימיהם לא נחלקו אלא על הסמיכה.<br>וב<b>תוספתא חגיגה</b> ב,ח ו<b>סנהדרין</b> ז,א שנו: אמר רבי יוסי: כתחילה לא היו מחלוקות בישראל (כאן יש תיאור תהליך פסיקת ההלכה בסנהדרין הגדולה)...<br>משרבו תלמידי שמיי והלל שלא שימשו כל צורכם, רבו מחלוקות בישראל, ונעשו שתי תורות.<br>וב<b>תוספתא סוטה</b> יד,ט שנו: משרבו תלמידי שמיי והלל שלא שימשו כל צורכם, רבו מחלוקות בישראל, ונעשו שתי תורות.<br><br>ב<b>ירושלמי סנהדרין</b> א,ו אמרו: אמר רבי יוסי: בראשונה לא היתה מחלוקת בישראל (כאן יש תיאור תהליך פסיקת ההלכה בסנהדרין הגדולה)...<br>משרבו תלמידי שמי והלל שלא שימשו רביהן כצורכן, רבו מחלוקות בישראל, ונעשו שתי תורות.<br><br>ב<b>בבלי סנהדרין</b> פח,ב אמרו: תניא: אמר רבי יוסי: מתחילה לא היה מחלוקת בישראל (כאן יש תיאור תהליך פסיקת ההלכה בסנהדרין הגדולה)...<br>משרבו תלמידי שמאי והלל שלא שימשו כל צורכם, רבו מחלוקת בישראל, ונעשית תורה כשתי תורות.<br>וב<b>בבלי סוטה</b> מז,ב אמרו: משרבו תלמידי שמאי והילל שלא שימשו כל צורכם, רבו מחלוקות בישראל, ונעשית תורה כשתי תורות.<br><br>בירושלמי כאן: ונחלקו לשתי כיתות. בשאר המקורות: ונעשו שתי תורות / ונעשית תורה כשתי תורות.</small><br><br><b>ועוד אינה עתידה לחזור למקומה עד שיבוא בן דוד</b><br>ב<b>בראשית רבה</b> פרשה צז נאמר: כתחילה (כשנחרב בית המקדש) גלתה לה סנהדרי (מירושלים) וישבה לה ביבנה, ומיבנה לאושה... ואחר כך גלתה לטיבריה. אמר רבי יוחנן: טיבריה היא מַשְׁלמת למשיח (בטיבריה תיפסק הסנהדרין ולא תתחדש אלא עם בוא משיח בן דויד)."
Jerusalem Talmud Chagigah 2:2:3,רִבִּי חִייָה בְשֵׁם רִבִּי יוֹחָנָן. לֹא תְהֵא שְׁבוּת קַלָּה בְעֵינֶיךָ. שֶׁהֲרֵי סְמִיכָה אֵינָהּ אֶלָּא רְשׁוּת וְנֶחְלְקוּ עָלֶיהָ אָבוֹת הָעוֹלָם. אָמַר רִבִּי יוֹסֵה. זֹאת אוֹמֶרֶת שֶׁאָדָם צָרִיךְ לִכְבּוֹשׁ אֶת כּוֹבְדוֹ. דִּלֹא כֵן מַה אֲנָן אָֽמְרִין. אָסוּר לִיגַּע בַּבְּהֵמָה בְיוֹם טוֹב.,"<b>רבי חייה</b> (בר אבא, אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: לא תהא שבות קלה בעיניך</b> – אל תזלזל בשבות (כינוי לגזירת חכמים לשבות בשבת וביום טוב גם ממלאכות שאין איסורן מפורש בתורה)<b>, שהרי סמיכה</b> – הסמיכה על בהמה הקרבה ביום טוב לפני שחיטתה, <b>אינה אלא רשות</b> – אינה אסורה ביום טוב אלא משום שבות של רשות (בארץ ישראל נתקצרו המילים ""שבות של רשות"" ל""רשות"" בלבד. בארץ ישראל קראו למצווה קלה ""רשות"" (""מחקרים בתורת ארץ ישראל"", עמוד 201)), <b>ונחלקו עליה אבות העולם</b> – חכמי הזוגות, שהיו בדורות הראשונים של החכמים, ויש האוסרים לסמוך על בהמה ביום טוב<b>.</b><br>ומציעים היסק המבוסס על הוכחה בדרך השלילה: <b>אמר רבי יוסה</b> (מגדולי אמוראי ארץ ישראל בדור הרביעי)<b>: זאת אומרת</b> – יש להסיק מן האמור לפני כן, <b>שאדם צריך לכבוש את כובדו</b> – ללחוץ את משקלו על ראש הקורבן בשעת סמיכה, ונמצא שהוא משתמש בבעלי חיים, ואסור להשתמש בבעלי חיים ביום טוב, ולכן יש האוסרים לסמוך על בהמה ביום טוב<b>, דלא כן</b> – שאם לא כך (אם לא תאמר כפי שנאמר לפני כן, שאדם צריך לכבוש את כובדו בשעת סמיכה)<b>, מה אנן אמרין</b> – מה אנחנו אומרים<b>:</b> וכי <b>אסור ליגע בבהמה ביום טוב?!</b> (בתמיהה) – הרי לא אסרו לנגוע בבעלי חיים ביום טוב! ומדוע יש האוסרים לסמוך על בהמה ביום טוב? ולכן לא מתקבל על הדעת שאין צריך לכבוש את כובדו בשעת סמיכה.<br><br><small>ב<b>בבלי חגיגה</b> טז,ב אמרו: אמר רב שמן בר אבא אמר רבי יוחנן: לעולם אל תהא שבות קלה בעיניך, שהרי סמיכה אינה אלא משום שבות, ונחלקו בה גדולי הדור.<br>פשיטא! (כיוון ששבות תקנת חכמים מקובלת היא, מדוע תהיה קלה בעיני כל אדם?) - שבות דמצווה אצטריכא ליה (שהרי שבות זו של סמיכה אינה לצורך האדם אלא לצורך מצווה, ובכל זאת חמורה היתה בעיניהם).<br>אמר רמי בר אבא / חמא: שמע מינה (ממחלוקת זו) סמיכה בכל כוחו בעינן (לא רק להניח את הידיים על ראש הבהמה אלא להישען). דאי סלקא דעתך סמיכה לאו בכל כוחו בעינן - מאי קא עביד? (מה איסור הוא עושה בהנחת הידיים?) ליסמוך! (שהרי אין זו מלאכה כלל)<br><br>בבבלי: שבות של מצווה. ובירושלמי: שבות של רשות.<br><br>בארץ ישראל קראו ""רשות"" לשבות שיש בה קצת מצווה (""הירושלמי כפשוטו"", עמוד 471).<br><br>בבבלי: ""ונחלקו בה גדולי הדור"". ובירושלמי: ""ונחלקו עליה אבות העולם"".</small>"
Jerusalem Talmud Chagigah 2:2:4,"הִלֵּל וּמְנַחֵם לֹא נֶחֱלָקוּ. יָצָא מְנַחֵם נִכְנַס שַׁמַּי. לְאֵיכָן יָצָא. יֵשׁ אוֹמְרִים. <i data-overlay=""Vilna Pages"" data-value=""11a""></i>מִמִּידָּה לְמִידָּה יָצָא. וְיֵשׁ אוֹמְרִים. כְּנֶגֶד פָּנָיו יָצָא. הוּא וּשְׁמוֹנִים זוּג שֶׁלְתַּלְמִידֵי חֲכָמִים מְלוּבָּשִׁין תִּירְקֵי זָהָב. שֶׁהִשְׁחִירוּ פְנִיהֶן כְּשׁוּלֵי קְדֵירָה. שֶׁאָֽמְרוּ לָהֶן. כִּתְבוּ עַל קֶרֶן הַשּׁוֹר שֶׁאֵין לָכֶם חֵלֶק בֵּאלֹהֵי יִשְׂרָאֵל.","במשנה שנינו: <b>""הלל ומנחם לא נחלקו. יצא מנחם ונכנס שמי"".</b><br>שואלים: <b>לאיכן יצא</b> – מנחם<b>?</b><br>ומשיבים: <b>יש אומרים: ממידה למידה יצא</b> – יצא מדרך התנהגות אחת ובא לדרך התנהגות אחרת, שסר מן הדרך הישרה<b>.</b><br><b>ויש אומרים: כנגד פניו יצא</b> – יצא מבית המדרש כשהוא מסב את פניו, <b>הוא ושמונים זוג</b> – מאה ושישים, <b>של תלמידי חכמים מלובשין תירקי זהב</b> – שריוני קשקשים של זהב (""יוונית ויוונות בארץ ישראל"", עמוד 139) ('תרקיה' היא מילה יוונית שפירושה 'שריון')<b>, שהשחירו פניהן</b> – של מנחם ותלמידיו, <b>כשולי קדירה</b> – יצאו בבושת פנים<b>, שאמרו להן</b> – החכמים<b>: כִּתבו על קרן</b> ה<b>שור שאין לכם חלק באלהי ישראל</b> – שהחכמים הרחיקו את מנחם ותלמידיו מכלל ישראל (הלשון 'כתבו על קרן השור...' שאולה מתיאור גזירת השמד של מלכות יוון. ראה בראשית רבה ב,ד ומקבילות)<b>.</b><br><br><small>ב<b>בבלי חגיגה</b> טז,ב אמרו: ""יצא מנחם ונכנס שמאי"". - להיכן יצא? אביי אמר: יצא לתרבות רעה (סר מן הדרך הישרה). רבא אמר: יצא לעבודת המלך (שקיבל תפקיד בעבודת המלך (שירות המלך במלחמה) ולא נשאר בסנהדרין).<br>תניא נמי הכי: יצא מנחם לעבודת המלך, ויצאו עימו שמונים זוגות תלמידים לבושים סיריקון (בגדי משי, שיצאו לעבודת המלך ולא עסקו עוד בתורה).<br><br>בבבלי: סיריקון. ובירושלמי: תירקי.</small><br><br>במדרש <b>שיר השירים זוטא</b> פרשה ח נאמר: בימי מנחם והלל נפלה מחלוקת ביניהם, ויצא מנחם הוא ושמונה מאות תלמידים מלובשים סריקונים / בתרקי של זהב...<br><br><small>המעשה במנחם המופיע בתלמודים ובמדרש שיר השירים זוטא סתום, ויגעו החוקרים לפרשו.</small>"
Jerusalem Talmud Chagigah 2:2:5,אֲנָן תַּנִּינָן. יְהוּדָה בֶּן טַבַּאי נָשִׂיא. וְשִׁמְעוֹן בֶּן שֶׁטַח אַב בֵּית דִּין. אִית תַּנָּיֵי תַנֵּי וּמַחֲלִף. מָּאן דְּאָמַר. יְהוּדָה בֶּן טַבַּאי נָשִׂיא. עוֹבְדָא דַאֲלֶכְסַנְדְּרִיָּאה מְסַיֵּיעַ לֵּיהּ. יְהוּדָה בֶּן טַבַּאי [הֲווֹן בְּנֵי יְרוּשָׁלִַם] בָּעוּן מַמְנִיתֵיהּ נָשִׂיא בִּירוּשָׁלִַם. עֲרַק וַאֲזַל לֵיהּ לַאֲלֶכְסַנְדְּרִיאָה. וְהָיוּ בְּנֵי יְרוּשָׁלִַם כוֹתְבִין. מִיְּרוּשָׁלִַם הַגְּדוֹלָה לַאֲלֶכְסַנְדְּרִיאָה הַקְּטַנָּה. עַד מָתַי אָרוּסִי יוֹשֵׁב אֶצְלְכֶם וַאֲנִי יוֹשֶׂבֶת עֲגוּמָה עָלָיו. פִּרֵישׂ מַיְתֵי גַּו אִילְפָא. אֲמַר. דְּכוּרָה מָֽרְתָא דְבַיְתָא דְקִבַּלְתּוֹן מַה הֲווָת חֲסִֵירָה. אֲמַר לֵיהּ חַד מִן תַּלְמִידוֹי. רִבִּי עֵיְנָהּ הֲווָת שְׁבֻרָה. אֲמַר לֵיהּ. הָא תַרְתֵּיי גַּבָּךְ. חָדָא דַּחֲשַׁדְתָּנִי. וְחָדָא דְּאִיסְתַּכַּלְתְּ בָּהּ. מָה אָֽמְרִית. יָאייָא בְרֵיוָא. לָא אָֽמְרִית וְאֶלָּא בְעוֹבְדָהּ. וְכָעַס עֲלוֹי וְאָזַל.,"במשנה שנינו: ""הראשונים היו נשיאים, והשניים אבות בית דין"".<br>כאן התחלת מקבילה בירושלמי סנהדרין ו,ד.<br>מציעים גרסאות חלופיות של מקורות תנאיים: <b>אנן תנינן:</b> – אנחנו שָׁנינו (במשנתנו): <b>יהודה בן טבאי נשיא, ושמעון בן שטח אב בית דין</b> – שמשנתנו שנתה בזוג השלישי יהודה בן טבאי ראשון ושמעון בן שטח שני, ואמרה שהראשונים היו נשיאים והשניים אבות בית דין, ומכאן שיהודה בן טבאי נשיא ושמעון בן שטח אב בית דין<b>. אית תניי תני ומחלף</b> – יש תנא (ש)שונה (ברייתא המקבילה למשנתנו) ומחליף (שמעון בן שטח נשיא, ויהודה בן טבאי אב בית דין) (במקבילה: 'אית תניי תני: יהודה בן טבאי נשיא. ואית תניי תני: שמעון בן שטח נשיא'. - בחגיגה זהו הנוסח המקורי, ושינו בסנהדרין את הניסוח, מכיוון שלא רצו לפתוח במשנת חגיגה בהצעת 'תמן תנינן', והוא עריכה מאוחרת (""קטע של ירושלמי סנהדרין"", ""תרביץ"" מו, עמוד 82))<b>.</b><br><br><small>ב<b>תוספתא חגיגה</b> ב,ח שנו: חמישה זוגות הם (שנמנו במשנתנו), שלושה מזוגות הראשונים שאמרו שלא לסמוך ושניים מזוגות האחרונים שאמרו לסמוך היו נשיאים, ושניים אבות בית דין; דברי רבי מאיר. רבי יהודה אומר: שמעון בן שטח - נשיא, ויהודה בן טבאי - אב בית דין.<br><br>משנתנו ששנתה יהודה בן טבאי ראשונה, ואמרה שהראשונים היו נשיאים, היא כרבי מאיר, ושלא כרבי יהודה.<br><br>ב<b>בבלי חגיגה</b> טז,ב אמרו: תנו רבנן: שלושה מזוגות הראשונים שאמרו שלא לסמוך ושניים מזוגות האחרונים שאמרו לסמוך היו נשיאים, ושניים להם אבות בית דין; דברי רבי מאיר. וחכמים אומרים: יהודה בן טבאי - אב בית דין, ושמעון בן שטח - נשיא.</small><br><br>ומציעים סיוע למקור הראשון משני המקורות הסותרים: <b>מאן דאמר:</b> – מי שאומר: <b>יהודה בן טבאי נשיא - עובדא דאלכסנדרייאה מסייע ליה</b> – המעשה של אלכסנדריה (המסופר להלן) מסייע לו<b>.</b><br><br>ומספרים: <b>יהודה בן טבאי, בעון</b> (במקבילה: 'הוון בני ירושלם בעיין') <b>ממניתיה נשיא בירושלם</b> – רצו למנות אותו נשיא בירושלים (במקבילה נוסף '<b>ולא קבל עלוי</b>' - ולא קיבל עליו. מילים אלו נשמטו כאן בטעות)<b>. ערק ואזל ליה לאלכסנדריאה</b> – ערק (ברח) והלך לו לאלכסנדריה (שבמצרים)<b>. והיו בני ירושלם כותבין:</b> ""<b>מירושלים הגדולה לאלכסנדריאה הקטנה. עד מתי ארוסי יושב אצלכם ואני יושבת עגומה</b> (עצובה) <b>עליו?</b>"" (שמא אין עגומה אלא עגונה, בחילוף מ-נ) <b>פ</b>(<b>י</b>)<b>רש מיתי גו אילפא</b> – פרש (הפליג יהודה בן טבאי בים) לבוא (לירושלים) באונייה (ולקבל עליו את הנשיאות)<b>.</b><br><b>אמר</b> – יהודה בן טבאי בדרך חזרה מאלכסנדריה<b>: דכורה</b> (צריך לומר כמו במקבילה: 'דכ<b>י</b>רה') <b>מרתה דביתא דקבלתן, מה הוות חסירה?</b> – זכורה (לטובה) בעלת הבית שקיבלה (אירחה) אותנו (באלכסנדריה), מה היתה חסירה? (שאין בה שום חיסרון) <b>אמר ליה חד מן תלמידוי:</b> – אמר לו (ליהודה בן טבאי) אחד מתלמידיו (שהיה סבור שהתכוון רבו לומר שאין בה שום חיסרון במראה): <b>רבי, עיינה הוות שברה</b> (במקבילה: 'שוורה'. חילוף ב-ו שכיח במשנה ובארמית הגלילית) – עינה (של בעלת הבית) היתה בולטת (הרי שיש בה חיסרון במראה)<b>. אמר ליה:</b> – אמר לו (יהודה בן טבאי): <b>הא תרתיי גבך</b> – הנה שתיים אצלך (יש בך שתי עבירות)<b>. חדא, דחשדתני</b> (צריך להוסיף כמו במקבילה: '<b>דאיסתכלית בה</b>') – אחת, שחשדת בי (שהסתכלתי בה, שהרי היית סבור שהתכוונתי לומר שאין בה שום חיסרון במראה)<b>, וחדא, דאיסתכלת בה</b> – ואחת, שהסתכלת בה (וראית שעינה בולטת. - במקבילה סדר העבירות הפוך)<b>. מה אמרית?</b> – מה אמרתי? <b>יאייא בריוא?!</b> – יפה במראה?! (וכי התכוונתי לומר שאין בה שום חיסרון במראה?! והרי ודאי לא הסתכלתי בה!) <b>לא אמרית אלא בעובדא</b> – לא אמרתי אלא במעשה (התכוונתי לומר שאין בה שום חיסרון במעשה, שכן אירחה אותנו יפה)<b>. וכעס עלוי ואזל</b> – וכעס (יהודה בן טבאי) עליו והלך (מת התלמיד. במקבילה: 'ואקפד עלוי ומית'. - 'אזל' משמשת בירושלמי לשון נקייה ל'מת'. - ממעשה זה מוכח שיהודה בן טבאי היה נשיא)<b>.</b><br><br><small>אפשר שיהודה בן טבאי עזב את ירושלים מסיבות מדיניות: הוא סירב לשמש כנשיא פרושי במוסד שיש בו רוב של צדוקים, או שחשש מעימות עם ינאי המלך. אפשר ששינוי המצב המדיני בארץ עם עלייתה של שלומציון המלכה לכס המלוכה והפיכת הפרושים לרוב בהנהגה הדתית היו הגורם לחזרתו.<br>אפשר שכותב המכתב מירושלים היה שמעון בן שטח, בן זוגו של יהודה בן טבאי, וכינה את יהודה בן טבאי ""ארוסי"", משום שדימה את היחס שבין נשיא ואב בית דין ליחס שבין איש ואשתו, וכיוון שבאותה שעה יהודה בן טבאי נתמנה נשיא אך עדיין לא שימש נשיא נתכנה ""ארוסי"" ולא ""בעלי"".<br><br>יש בבבלי סוטה מז,א וסנהדרין קז,ב סיפור על יהושע בן פרחיה הדומה לסיפור על יהודה בן טבאי בירושלמי, וכן יש שם סיפור על תלמידו של יהושע בן פרחיה הדומה לסיפור על תלמידו של יהודה בן טבאי בירושלמי.</small>"
Jerusalem Talmud Chagigah 2:2:6,"מָאן דְּאָמַר. שִׁמְעוֹן בֶּן שֶׁטַח נָשִׂיא. עוֹבְדָא דְאַשְׁקְלוֹן מְסַייֵעַ לֵיהּ. תְּרֵין חֲסִידִין הֲווֹן בְאַשְׁקְלוֹן אָֽכְלִין כְּחָדָא וְשָׁתֵיי כְּחָדָא וְלָעֵיי בְּאוֹרַיְתָא כְּחָדָא. דְּמָךְ חַד מִינְּהוֹן וְלָא אִיתְגְּמַל לֵיהּ חֶסֶד. מִית בְּרֵיהּ דְּמַעְיָן מוּכָּס וּבְטֵלַת כָּל־מְדִינְתָא מִגְמוֹל לֵיהּ חֶסֶד. שׁוֹרִי הַהוּא חֲסִידָא מִצְטָעֵר. אֲמַר. ווַי דְּלֵית לְשׂוֹנְאֵיהוֹן דְּיִשְׂרָאֵל כְּלוּם. אִיתְחֲמִי לֵיהּ בְּחֶלְמָא וַאֲמַר לֵיהּ. לָא תִיבְזִי בְנֵי מָרֵיךְ. דֵּין עֲבַד חָדָא חוֹבָא וַאֲזַל בֵּיהּ. וְדֵין עֲבַד חָדָא טִיבוּ וַאֲזַל בָּהּ. וּמַה חוֹבָא עֲבַד הַהוּא חָסִידָא. [חַס] לֵיהּ לָא עֲבַד חוֹבָה מִן יוֹמוֹי. אֶלָּא פַעַם אַחַת הִקְדִּים תָּפִילִּין שֶׁל רֹאשׁ לִתְפִילִּין שֶׁל יַד. וּמַה טִיבוּ עֲבַד בְּרֵיהּ דְּמַעְיָן מוּכָּס. חַס לֵיהּ לָא עֲבַד טִיבוּ מִן יוֹמוֹי. אֶלָּא חַד זְמָן עֲבַד אֲרִסְטוֹן לְבוּלֶבָטַייָא וְלָא אֲתוֹן אַכְלוּנֵיהּ. אֲמַר. יֵיכְלוּנֵיהּ מִיסְכֵּינַייָא דְּלָא יִטְ[לוֹן]. וְאִית דְּאָֽמְרִין. בְּשׁוּקָה הֲוָה עֲבַר וּנְפַל מִינֵיהּ חַד עִיגּוּל. וַחֲמָא חַד מִסְכֵּן וּנְסַב לֵיהּ וְלֹא אָמַר לֵיהּ כְּלוּם [בְּגִין דְּלָא מְסַמְּקִי אַפּוֹיי]. בָּתָר יוֹמִין חֲמָא הַהוּא חָסִידָא לְחָסִידָא חַבְרֵיהּ מְטַייֵל גַּו גַּנִּין גַּו פַּרְדֵּיסִין גַּו מַבּוּעִין דְּמַיי. וַחֲמָא לִבְרֵיהּ דְּמַעְיָן מוּכָּס לְשׁוֹנוֹ שׁוֹתֵת עַל פִּי הַנָּהָר. בְּעֵי מַמְטֵי מַיָּא וְלָא מַטֵּי. וַחֲמָא לְמִרְיָם בְּרַת עֲלֵי בְצָלִים. רִבִּי לָֽעְזָר בַּר יוֹסֵה אָמַר. תַּלְייָא בְחִיטֵּי בִיזַייָא. רִבִּי יוֹסֵי בֶּן חֲנִינָה אָמַר. צִירָא דְּתִרְעַא דִגְהִינָּם קְבִיעָא בְּאוּדְנָהּ. אֲמַר לוֹן. לָמָּה דָא כֵן. אָֽמְרִין לֵיהּ. דַּהֲוָת צַייְמָה וּמְפַרְסְִמָה. וְאִית דְּאָֽמְרֵי. דַּהֲווָת צַייְמָא חַד יוֹם וּמְקַזָּה לֵיהּ תְּרֵיי. אֲמַר לוֹן. עַד אֵימַת הִיא כֵן. אָֽמְרֵי לֵיהּ. עַד דְּיֵיתֵי שִׁמְעוֹן בֶּן שֶׁטַח וַאֲנָן מְרִימִין לָהּ מִן גַּו אוּדְנָהּ וְקָֽבְעִין לֵיהּ גַּו אוּדְנֵיהּ. [אֲמַר לוֹן. וְלָמָּה. אָֽמְרֵי לֵיהּ.] דַּאֲמַר. אִין אֲנָא מִתְעֲבִיד נְשִׂייָא אֲנָא מְקַטֵּל חָרָשַׁייָא. וְהָא אִיתְעֲבִיד נְשִׂייָא וְלָא קְטַל חָרָשַׁיָּא. וְהָא אִית תְּמַנִּין נָשִׁין חָרָשִׁייָן יְהִיבִין גַּו מְעָֽרְתָא דְּאַשְׁקְלוֹן מְחַבְּלָן עָֽלְמָא. אֶלָּא אֵיזִיל אֱמוֹר לֵיהּ. אֲמַר לוֹן. אֲנָא דְחִיל דְּהוּא כְּבַר נְשִׂייָא וְלֵית הוּא מְהֵימְנָתִי אָֽמְרֵי לֵיהּ. אִי הֵימְנָךְ הָא טַבָּאוּת. וְאִין לָא [עֲבִיד הָדֵין סֵימָנָךְ קוֹמוֹי.] הַב יָדָךְ עַל עֵיינָךְ וְאַפְקָהּ וְחַזְרָהּ וְהִיא חָֽזְרָה. אֲזַל וְתַנֵּי לֵיהּ עוֹבְדָה. בָּעָא מֵיעֲבַד [סֵימָנָא] קוֹמוֹי וְלָא שַׁבְקוּהּ. אֲמַר לֵיהּ. יְדַע אֲנָא דְּאַתְּ גְּבַר חָסִיד. יְתִיר מִן כֵּן אַתְּ יְכִיל עֲבַד. וְלֹא עוֹד אֶלָּא בְּפוּמִי לָא אַמְרֵית. בְּלִיבִּי חַשְׁבֵית. מִיַּד עָמַד שִׁמְעוֹן נֶּן שֶׁחַח בְּיוֹם סַגְרִיר וּנְסַב <i data-overlay=""Venice Columns"" data-value=""78a""></i>עִימֵּיהּ תּוּמְנִין גּוּבְרִין בְּחִירִין. וִיהַב בִידֵיהוֹן תּוּמְנִיי לְבוּשִׁין נְקִיים וִיבוֹנָן גַּו קִידְרִין חַדְתִּין וְכַפּוֹנוֹן עַל רֵישֵׁיהוֹן. אֲמַר לוֹן. אִין <i data-overlay=""Vilna Pages"" data-value=""11b""></i>צְפַרִית חַד זְמַן לַבְּשִׁוֹן לְבוּשֵׁייכוֹן. וְאִין צְפַרִת זֵמַן תִּנְייָן עוּלּוּן כּוּלְכוֹן כְּחָדָא. וְכֵיוָן דְּאַתּוּן עָֽלְלִין כָּל־חַד וָחַד מִינְּכוֹן יִגּוֹף חָדָא וִיטַלְטְלִינֵיהּ מִן אַרְעָא. דְּעִיסְקֵיהּ דְּהָדֵין חָרָשָׁא טַלְטְלִתְנֵיהּ מִן אַרְעָא לָא יְכִיל עֲבֲד כְּלוּם. אֲזַל וְקָם לֵיהּ עַל תִּרְעָא דִּמְעָֽרְתָא. אֲמַר לֵיהּ. אוים אוים. פִּתְחוּן לִי. מִן דִּדְכָן אֲנָא. אָֽמְרוּן לֵיהּ. הֵיאַךְ אֲתִית לְהָכָא בְּהָדֵין יוֹמָא. אֲמַר לוֹן. בֵּינֵי טִיפַּייָא הֲוִינָא מְהַלֵּךְ. אָֽמְרוּן לֵיהּ. וּמָה אֲתִיתָא הָכָא מֵיעֲבֲד. אֲמַר. מֵילַף וּמֵילְפָא. כָּל־מַטֵּי יַעֲבִיד מַה דְהוּא חֲכַם. וַהֲוָת כָּל־חָדָא מִינְּהוֹן אָֽמְרָה מַה דָהִיא אָֽמְרָה וּמַייתֵיָא פִיתָּה. וְחָדָא אָֽמְרָה מַה דָהִיא אָֽמְרָה וּמַייתֵי קוּפָּד. אָֽמְרָה מַה דָהִיא אָֽמְרָה וּמַייתֵי תַבְשִׁילִין. אָֽמְרָה מַה דָהִיא אָֽמְרָה וּמַייתֵי חֲמָר. אָֽמְרוּן לֵיהּ. אַתְּ מָה אִית בָּךְ עֲבַד. אֲמַר לוֹן. אִית בִּי צְפַר תְּרֵין צַפְרִין וּמַייתִי לְכוֹן תְּמַנִּין גּובְרִין בְּחִירִין. הֲווֵי עִמְּכוֹן חֲדִיי וּמַחְדִּיי לְכוֹן. אָֽמְרִין לֵיהּ. כֵּן אֲנָן בְּעָיי. צְפַר חָדָא זְמַן וְלָֽבְשׁוּ מָנֵיהוֹן. דִּצְפַר זְמַן תִּנְייָן וְעָלוּן כּוּלְהוֹן כְּחָדָא. אֲמַר. כָּל־דְּמַטֵּי יַחְכּוּם זוּגֵיהּ. וּחָעָנוּנוּן וְאָֽזִלוּן וְצַלְבוּנוּן. הָדָא הִיא דְּתַנִּינָן. מַעֲשֶׂה בְשִׁמְעוּן בֶּו שֶׁטַח שֶׁתָּלָה נָשִׁים בְּאַשְׁקְלוֹן. [אָֽמְרוּ. שְׁמוֹנִם נָשִׁים תָּלָה. וְאֵין דָּנִין שְׁנַיִם בְּיוֹם אֶחָד. אֶלָּא שֶׁהָֽיְתָה הַשָּׁעָה צְרִיכָה לְכָךְ.]","ומציעים סיוע למקור השני משני המקורות הסותרים: <b>מאן דאמר:</b> – מי שאומר: <b>שמעון בן שטח נשיא - עובדא דאשקלון מסייע ליה</b> – המעשה של אשקלון (המסופר להלן) מסייע לו<b>.</b><br><br>ומספרים: <b>תרין חסידין הוון באשקלון</b> – שני חסידים היו באשקלון<b>, אכלין כחדא ושתיי כחדא ולעיי באוריתא כחדא</b> – אוכלים כאחת ושותים כאחת ויגעים בתורה כאחת<b>. דמך חד מינהון ולא איתגמל ליה חסד</b> – מת אחד מהם ולא נגמל לו חסד (אף לא אחד ליווה את החסיד לקבורה)<b>. מית בריה דמעין מוכס</b> (גובה מיסים) <b>ובטלת כל מדינתא מיגמול ליה חסד</b> – (באותו הזמן) מת בנו של מעין המוכס (שהיה רשע) ובטלה כל העיר (ממלאכה) לגמול לו חסד (ללוות את בנו של המוכס לקבורה)<b>. שורי ההוא חסידא מצטער</b> – התחיל אותו החסיד להצטער (על שהחסיד לא עשו לו כבוד במותו ובנו של המוכס עשו לו כבוד במותו)<b>. אמר: ווי, דלית לשנאיהון דישראל כלום</b>! – ווי (מילת קריאה לצער), שאין לשונאיהם של ישראל (לשון נקייה, והכוונה לישראל) כלום! (אין להם כל זכות, שהרי עשו כבוד לבנו של המוכס ולא לחסיד)<b>. איתחמי ליה בחילמא ואמר ליה:</b> – נראה לו (בעל החלום) בחלום ואמר לו: <b>לא תיבזי בני מריך</b> – לא תבזה את בני אדוניך (את עם ישראל)<b>. דין עבד חדא חובא ואזל בה</b> – זה (אותו החסיד) עשה עבירה אחת והלך (מת) בה (בעבירה הזאת שעשה, ועונשו היה שלא עשו לו כבוד במותו)<b>, ודין עבד חדא טיבו ואזל בה</b> – וזה (בנו של המוכס) עשה טובה אחת והלך (מת) בה (בטובה הזאת שעשה, ושכרו היה שעשו לו כבוד במותו. - נראה שהמוכס שגר באשקלון עסק בחכירת מיסי המכס בנמל)<b>.</b><br><br><b>ומה חובא עבד ההוא חסידא?</b> – ומה עבירה עשה אותו החסיד? (מדוע נענש?) <b>חס ליה</b>! – חס לו! (לא ייתכן, בשום פנים לא)<b>, לא עבד חובה מן יומוי</b> – לא עשה עבירה מימיו<b>. אלא פעם אחת הקדים תפילין של ראש לתפילין של יד</b> – שהיא עבירה קלה, שצריך להניחן כסדר מצוותן, של יד תחילה ואחר כך של ראש<b>.</b><br><b>ומה טיבו עבד בריה דמעין מוכס?</b> – ומה טובה עשה בנו של מעין המוכס? <b>חס ליה</b>! – חס לו!<b>, לא עבד טיבו מן יומוי</b> – לא עשה טובה מימיו<b>. אלא חד זמן עבד אריסטון לבולבטייא ולא אתון אכלוניה</b> – פעם אחת עשה סעודה לחברי מועצת העיר ולא באו אכלו אותו (במקבילה במסירה שלפנינו: 'ולא אתון', ובקטע של ירושלמי סנהדרין: 'ולא אכלוניה'. ונראה שהנוסח בחגיגה הוא הרכבה של שני הנוסחים האלה)<b>. אמר: ייכלוניה מיסכינייא</b> – יאכלו אותו (את האריסטון) העניים<b>, דלא יטלון</b> (צריך לומר כמו במקבילה: 'דלא יטל<b>ק</b>') – (כדי) שלא יושלך (האריסטון לאשפה)<b>. ואית דאמרין:</b> – ויש שאומרים: <b>בשוקא הוה עבר ונפל מיניה חד עיגול</b> – בשוק היה (בנו של המוכס) עובר ונפל ממנו כיכר (של לחם) אחד<b>, וחמא חד מיסכן ונסב ליה</b> – וראה עני אחד (את הכיכר) ולקח אותו<b>, ולא אמר ליה כלום</b> – ולא אמר (בנו של המוכס) לו (לעני) כלום<b>, בגין דלא מסמקי</b> (צריך לומר כמו במקבילה: 'מסמק<b>ה</b>') <b>אפויי</b> – בשביל שלא להאדים את פניו (שלא לבייש את העני. - ארבע המילים האחרונות הושלמו במסירה שלפנינו על ידי מגיה. במקבילה סדר המסורות על מה שעשה בנו של המוכס הפוך)<b>.</b><br><br><b>בתר יומין חמא ההוא חסידא לחסידא חבריה מטייל גו גנין, גו פרדיסין, גו מבועין דמיי</b> – אחרי ימים (כעבור כמה ימים) ראה אותו החסיד (בחלומו) את החסיד חבירו (שמת) מטייל (הולך) בגנים, בפרדסים, במעיינות מים (וזה היה שכרו על כל הטובות שעשה כל ימיו)<b>. וחמא לבריה דמעין מוכס</b> – וראה (אותו החסיד בחלומו) את בנו של מעין המוכס, <b>לשונו שותת</b> (מושט ויורד) – מפיו, <b>על פי הנהר</b> – כדי לשתות מים מן הנהר<b>, בעי ממטי מיא ולא מטי</b> – רוצה (בנו של המוכס) להגיע (בלשונו) למים ולא מגיע (וזה היה עונשו על כל העבירות שעשה כל ימיו)<b>. וחמא למרים ברת עלי בצלים</b> – וראה (אותו החסיד בחלומו) את מרים בת עלי בצלים (כך כינויה), <b>- רבי לעזר בר יוסה</b> (אמורא ארץ ישראלי בדור החמישי, בנו של האמורא רבי יוסה. - לא ייתכן שיוזכר אמורא מאוחר לפני אמורא מוקדם ממנו. לכן נראה שיש לגרוס: 'רבי לעזר' - אמורא בדור השני) <b>אמר: תלייא בחיטי ביזייא</b> – (ראה את מרים) תלויה בפטמות השדיים (לפי כמה מקורות, זה עונש מידה כנגד מידה על שהיתה יושבת בשוק ומיניקה בניה בגלוי והיתה מביאה בני אדם לידי חטא שראו את דדיה)<b>; רבי יוסי בן חנינה</b> (אמורא ארץ ישראלי בדור השני) <b>אמר: צירא דתרעא דגיהנם קביע באודנה</b> – (ראה את מרים) הציר של שער הגיהינום קבוע באוזנה (לפי כמה מקורות, זה עונש מידה כנגד מידה על שהיטתה אוזנה לשמוע לשון הרע)<b>.</b><br><b>אמר לון:</b> – אמר (אותו החסיד) להם: <b>למה דא כן?</b> – למה זאת כך? (מדוע נענשה מרים כך?) <b>אמרון ליה:</b> – אמרו לו: <b>דהוות ציימה ומפרסמה</b> – שהיתה צמה ומפרסמת (את עצמה לשכנותיה שהיא מתענה)<b>. ואית דאמרי</b>ן<b>:</b> – ויש שאומרים: <b>דהוות ציימה חד יום ומקזה ליה תריי</b> – שהיתה צמה יום אחד ומקזזת אותו שניים (מנכה יום אחד שבו צמה כנגד שני ימים שבהם התענגה, שלא צמה אלא כדי להתענג בימים שלא צמה. - לפי זה היתה ""פרוש קיזאי"" שנזכר בירושלמי ברכות וסוטה. היא חשבה שאפשר לכפר במצוות על עבירות ואפשר לנכות תמיד אחד נגד השני)<b>. אמר לון:</b> – אמר להם: <b>עד אימת היא כן?</b> – עד מתיי היא כך? (עד מתיי תיענש מרים כך?) <b>אמרון ליה:</b> – אמרו לו: <b>עד דייתי שמעון בן שטח ואנן מרימין לה מן גו אודנה וקבעין ליה גו אודניה</b> – עד שיבוא שמעון בן שטח ואנחנו מסירים אותו (את הציר של שער הגיהינום) מתוך אוזנה (של מרים) וקובעים אותו בתוך אוזנו (של שמעון בן שטח. - סתם המעשה כאן כמסורת רבי יוסי בן חנינא לעיל)<b>. אמר לון:</b> – אמר להם: <b>ולמה? אמרון ליה:</b> – אמרו לו: (חמש המילים האחרונות הושלמו במסירה שלפנינו על ידי מגיה, והשלמה נכונה היא) <b>דאמר:</b> – שאמר (שמעון בן שטח): <b>אין אנא מתעביד נשייא, אנא מקטל חרשייא</b> – אם אני נעשה נשיא, אני הורג את המכשפים<b>. והא איתעביד נשייא ולא קטל חרשיא</b> – והנה נעשה נשיא ולא הרג את המכשפים<b>. והא אית תמנין נשין חרשיין יהיב</b>(<b>י</b>)<b>ן גו מערתא דאשקלון מחבלן עלמא</b> – והנה יש שמונים נשים מכשפות נתונות (נמצאות) במערה של אשקלון ומשמידות את העולם<b>. אלא איזיל אמור ליה</b> – לֵךְ ואמור לו (לשמעון בן שטח)!<b>. אמר לון:</b> – אמר להם: <b>אנא דחיל</b> – אני ירא (ללכת ולומר לו)<b>, דהוא גבר נשייא ולית הוא מהיימנתי</b> – שהוא איש נשיא ואין הוא מאמין לי<b>. אמרון ליה:</b> – אמרו לו: <b>אי הימנך - הא טבאות</b> – אם האמין לך - הנה היטב<b>, ואין לא -</b> (מגיה הוסיף במסירה שלפנינו: 'עביד הדין סימנך (צריך לומר: סימנא) קומוי') <b>הב ידך על עיינך ואפקה וחזרה, והיא חזרה</b> – ואם לא - (עֲשֵׂה את הסימן הזה לפניו) תן ידך על עינך והוצא אותה (ממקומה) והחזר אותה (למקומה), והיא חוזרת<b>.</b><br><b>אזל ותני ליה עובדה</b> – הלך (אותו החסיד) ושנה (סיפר) לו (לשמעון בן שטח) את המעשה<b>. בעא מיעבד</b> (מגיה הוסיף במסירה שלפנינו על פי המקבילה: 'סימנא') <b>קומוי ולא שבקוה</b> (צריך לומר: 'שבק<b>י</b>ה') – רצה לעשות (את הסימן שאמרו לו) לפניו ולא הרשה לו (לעשות)<b>. אמר ליה:</b> – אמר לו (שמעון בן שטח): <b>ידע אנא דאת גבר חסיד</b> – יודע אני שאתה איש חסיד (ואני מאמין לך ואינך צריך לעשות את הסימן)<b>. יתיר מן כן את יכיל עבד</b> – יותר מכך אתה יכול לעשות<b>. ולא עוד, אלא בפ</b>(<b>ו</b>)<b>מי לא אמרית, בליבי חשבית</b> – בפי לא אמרתי (שאם אני נעשה נשיא, אני הורג את המכשפים), בליבי חשבתי (לעשות כך)<b>.</b><br><br><b>מיד עמד שמעון בן שטח ביום סגריר</b> (יום גשום וקר) <b>ונסב עימיה תומנין גוברין בחירין</b> – ולקח עימו שמונים אנשים מובחרים<b>, ויהב בידיהון תומניי לבושין נקיים</b> (צריך לומר: 'נקיי<b>ן</b>') <b>ויבונין</b> (צריך לומר: 'ויבונ<b>ו</b>ן') <b>גו קידרין חדתין וכפונון על רישיהון</b> – ונתן בידיהם שמונים בגדים נקיים ונתנו אותם (את הבגדים) בתוך סירים חדשים וכפו (הפכו) אותם (את הסירים) על ראשיהם (שלא יירטבו הבגדים בגשם)<b>. אמר לון:</b> – אמר להם (שמעון בן שטח שהוא ייכנס תחילה לבדו לתוך המערה והם יעמדו מבחוץ וייתן להם אות על ידי שריקה): <b>אִין צפרית חד זמן - לבשון לבושיכון</b> – אם (כאשר) אני שורק פעם אחת - לבשו בגדיכם (הבגדים הנקיים שבתוך הסירים)<b>, ואִין צפרית זמן תניין - עולון כולכון כחדא</b> – אם (כאשר) אני שורק פעם שנייה - היכנסו כולכם כאחת (למערה שבה נמצאות המכשפות)<b>. וכיון דאתון עללין, כל חד וחד מינכון יגוף חדא ויטלטליניה מן ארעא</b> – וכיוון שאתם נכנסים, כל אחד ואחד מכם יחבק אחת (מן המכשפות) ויטלטל (ירים) אותה מן הארץ<b>, דעיסקיה דהדין חרשא טלטלתניה מן ארעא לא יכיל עבד כלום</b> – שעיסקו (טיבעו) של המכשף הזה, (אם) טלטלת (הרמת) אותו מן הארץ - הוא לא יכול לעשות כלום (שאין ביכולת המכשף לעשות מעשי כישוף אלא כשהוא עומד על הארץ)<b>.</b><br><b>אזל וקם ליה על תרעא דמערתא</b> – הלך (שמעון בן שטח) ועמד לו על שער המערה (שבה נמצאות המכשפות)<b>. אמר ליה</b> (צריך לומר: 'ל<b>ון</b>')<b>:</b> – אמר להן (לנשים המכשפות): <b>אויים</b>!<b>, אויים</b>! (ברכת שלום / מילת קריאה שהמכשפים קוראים לבני אומנותם)<b>, פתחון לי</b>! – פִּתחו לי (את השער)!<b>, דמן דידכן אנא</b> – שמשלכן אני (אני מכשף כמותן)<b>. אמרון ליה:</b> – אמרו לו (הנשים המכשפות): <b>היך אתית להכא בהדין יומא?</b> – איך באת לכאן ביום הזה (שהוא יום סגריר)? <b>אמר לון:</b> – אמר להן: <b>ביני טיפייא הוינא מהלך</b> – בין הטיפות (של הגשם) הייתי מהלך<b>. אמרון ליה:</b> – אמרו לו: <b>ומה אתיתא הכא מיעבד?</b> – ומה באת כאן לעשות? <b>אמר: מילף ומ</b>(<b>י</b>)<b>לפא</b> – ללמוד (מכן מעשי כשפים) וללמד (אתכן מעשי כשפים)<b>. כל</b> ד<b>מטי יעביד מה דהוא חכם</b> – כל מי שמגיע יעשה מה שהוא יודע<b>.</b><br><b>והות כל חדא מינהון אמרה מה דהיא אמרה ומייתיא פיתא</b> – והיתה כל אחת מהן (מהנשים המכשפות) אומרת מה שהיא אומרת (בלשון כשפים) ומביאה פת<b>, וחדא אמרה מה דהיא אמרה ומייתיא קופד</b> – ואחת אומרת מה שהיא אומרת ומביאה בשר<b>, אמרה מה דהיא אמרה ומייתיא תבשילין</b> – (ואחת) אומרת מה שהיא אומרת ומביאה תבשילים<b>, אמרה מה דהיא אמרה ומייתיא חמר</b> – (ואחת) אומרת מה שהיא אומרת ומביאה יין<b>. אמרון ליה:</b> – אמרו לו (הנשים המכשפות): <b>את, מה אית בך עבד?</b> – אתה, מה יש בך (מה יש בכוחך, מה אתה יכול) לעשות? <b>אמר לון:</b> – אמר להן: <b>אית בי צפר תרין צפרין ומייתי לכון תמנין גוברין בחירין הווי עמכון חדיי ומחדיי לכון</b> – יש בי (יש בכוחי, אני יכול) לשרוק שתי שריקות ולהביא לכן שמונים אנשים מובחרים להיות עימכן ולשמוח ולשמח אתכן<b>. אמרון ליה:</b> – אמרו לו: <b>כן אנן בעיי</b> – כך אנחנו רוצות<b>.</b><br><b>צפר חד</b>(<b>א</b>) <b>זמן ולבשון לבושיהון</b> – שרק פעם אחת ולבשו (האנשים) בגדיהם<b>. צפר זמן תיניין ועלון כולהון כחדא</b> – שרק פעם שנייה ונכנסו כולם כאחת (למערה)<b>. אמר</b> – להם שמעון בן שטח<b>: כל דמטי יחכום זוגיה</b> – כל מי שמגיע יכיר את זוגו (בת זוגו מהנשים המכשפות)<b>. וטענונון ואזלון וצלבונון</b> – וטענו (נשאו האנשים) אותן (את הנשים) והלכו וצלבו (תלו) אותן (ממעשה זה מוכח ששמעון בן שטח היה נשיא, שכן נאמר בו שהוא נעשה נשיא)<b>.</b><br><br>ומציעים מקור תנאי שהוא מעין סיכום של האמור לפני כן: <b>הדא היא דתנינן:</b> – זאת (הסיפור על תליית המכשפות) היא (המשנה) ששנינו (משנה סנהדרין ו,ד, שנחלקו בה רבי אליעזר וחכמים האם האישה נתלית): <b>אמר רבי אליעזר: מעשה בשמעון בן שטח שתלה נשים באשקלון</b> – והרי ראיה לדבריי, שאף האישה נתלית<b>. אמרו לו</b> – חכמים לרבי אליעזר<b>: שמנים נשים תלה</b> – משם אין ראיה, שהרי דן שמונים נשים ביום אחד<b>, ואין דנין</b> – בבית דין אחד, <b>שנים ביום אחד</b> – לפי שאי אפשר להפך בזכותו של כל אחד ואחד<b>,</b> ולא דן את כולן ביום אחד <b>אלא שהיתה השעה צריכה לכך</b> – שהיו בנות ישראל פרוצות בכשפים, ועשה סייג לצורך שעה, ואין למדים ממעשה זה (חמש המילים האחרונות אינן מן המשנה אלא מן ספרי דברים. - הסופר במסירה שלפנינו קיצר בהבאת המשנה בסנהדרין, ומגיה השלים מ'אמרו' ואילך)<b>.</b><br><br><small>ב<b>ספרי דברים</b> פסקה רכא נאמר: ""וכי יהיה באיש חטא משפט מוות והומת"" - האיש נתלה, ואין האישה נתלית. רבי אליעזר אומר: אף האישה נתלית. אמר להם רבי אליעזר: והלא שמעון בן שטח תלה נשים באשקלון! אמרו לו: שמונים נשים תלה, ואין דנים שניים ביום אחד, אלא שהשעה צריכה היתה ללמד אחרים.</small>"
Jerusalem Talmud Chagigah 2:2:7,תַּנֵּי. אָמַר רִבִּי אֱלִעֶזֶר בֶּן יַעֲקֹב. שָׁמַעְתִּי שֶׁעוֹנְשִׁין שֶׁלֹּא כַהֲלָכָה וְעוֹנְשִׁין שֶׁלֹּא כַתּוֹרָה. עַד אֵיכָן. רִבִּי לָֽעְזָר בֵּירִבִּי יוֹסֵי אָמַר. עַד כְּדֵי זִימְזוּם. רִבִּי יוֹסֵה אוֹמֵר. בָּעֵדִים. אֲבָל לֹא בְהַתְרָייָה. מַעֲשֶׂה בְאֶחָד שֶׁיָּצָא לַדֶּרֶךְ רָכוּב עַל סוּסוֹ בַּשַּׁבָּת. וְהֵבִיאוּהוּ לְבֵית דִּין וּסְקָלוּהוּ. וַהֲלֹא שְׁבוּת הָייָת. אֶלָּא שֶׁהָֽיְתָה הַשָּׁעָה צְרִיכָה לָכֵן. שׁוּב מַעֲשֶׂה בְאֶחָד שֶׁיָּצָא לַדֶּרֶךְ וִאִשְׁתּוֹ עִמּוֹ. וּפָנָה לַאֲחוֹרֵי הַגָּדֵר וְעָשָׂה צְרָכָיו עִמָּהּ. וְהֶבִיאוּהוּ לְבֵית דִּין וְהִלְקוּהוּ. וַהֲלֹא אִשְׁתּוֹ הָייָת. אֶלָּא שֶׁנָּהַג עַצְמוֹ בַבִּיזָּיוֹן.,"ומציעים ברייתא (אגב מעשה המכשפות): <b>תני:</b> – שונה (התנא): <b>אמר רבי אליעזר בן יעקב: שמעתי שעונשין שלא כהלכה ועונשין שלא כתורה</b> – בית דין רשאים להעניש אדם על עבירות שאינן נכללות בתורה ובעונשים שאינם מנויים בתורה או בהלכה (הלכה למשה מסיני או הלכה מדברי סופרים), כל עוד יש בכך משום צורך השעה או במקרה של פריצות (כאמור להלן בהמשך הברייתא)<b>.</b><br><br>ומפסיקים את הברייתא ושואלים: <b>עד איכן?</b> – עד כמה בית דין עונשים שלא כהלכה ושלא כתורה?<br>ומשיבים: <b>רבי לעזר בירבי יוסי</b> (אמורא ארץ ישראלי בדור החמישי, בנו של האמורא רבי יוסה. - לא ייתכן שאמורא מוקדם בעל המימרה הבאה יתייחס לאמורא מאוחר ממנו בעל המימרה הזו. לכן נראה שיש למחוק את המילים 'בירבי יוסי' ולגרוס 'רבי לעזר' - אמורא בדור השני) <b>אמר: עד כדי זימזום</b> (רכילות) – ככול שיש אפילו רק שמועה על אדם שעבר עבירה, בית דין עונשים אותו<b>.</b><br>ומצמצמים את תחולת הקביעה: <b>רבי יוסה</b> (מגדולי אמוראי ארץ ישראל בדור הרביעי) <b>אומר: בעדים, אבל לא בהתרייה</b> – בית דין עונשים ככול שיש אפילו רק שמועה על אדם שעבר עבירה, רק במקרה שהשמועה מתאשרת על ידי עדים שראו שעבר עבירה זו, אף שהעדים לא התרו (הזהירו) אותו שלא יעבור עבירה זו, שמן הדין הוא פטור מעונש. אבל במקרה שהשמועה לא מתאשרת על ידי עדים, אין בית דין עונשים (המימרה הזו אינה תשובה נוספת לשאלה ""עד איכן?"" החולקת על התשובה ""עד כדי זימזום"", שאם כן, היה לו לומר באותו סגנון: ""עד כדי עדים בלא התרייה"")<b>.</b><br><br>וממשיכים את הברייתא: <b>מעשה באחד שיצא לדרך רכוב על סוסו בשבת</b> – ורכיבה על סוס בשבת אינה אסורה אלא מדברי חכמים<b>, והביאוהו לבית דין וסקלוהו</b> – כמחלל שבת<b>. והלא שבות היית</b> (היתה)<b>?</b> – הרי הרוכב על סוס בשבת אינו עובר אלא משום שבות (משנה ביצה ה,ב)! <b>אלא שהיתה השעה צריכה לכן</b> – שהיו מזלזלים באיסורי שבת, והרגוהו כדי לגדור את העם מלחלל את השבת (בימי חכמינו היו יהודים שנטשו את דת ישראל ברכיבה על בהמה בשבת, כמסופר לעיל על אלישע בן אבויה. בימי אלישע בן אבויה לא היה למחלל שבת כל חשש מפני עונש מיתה, שהרי השלטון הרומי היה מוחלט בארץ ישראל בימיו)<b>. שוב מעשה באחד שיצא לדרך ואשתו עמו, ופנה לאחורי הגדר ועשה צרכיו עמה</b> (בא ביחסי מין)<b>, והביאוהו לבית דין והלקוהו. והלא אשתו היית</b> (היתה)<b>?</b> – הרי מן התורה אין אדם אסור לבעול את אשתו בכל מקום שירצה! <b>אלא שנהג עצמו בביזיון</b> – בפריצות, שלא בצניעות<b>.</b><br><br><small>המעשים בברייתא מלמדים שבית דין עונשים תוך סטייה מהדין המהותי (עונשים על מעשה שאין חייבים עליו עונש), ואילו האמוראים שדנו ""עד היכן?"" מלמדים שבית דין עונשים תוך סטייה מדיני הראיות (עונשים שלא על פי עדים והתראה).<br><br>עד כאן המקבילה בירושלמי סנהדרין.<br><br>מקורה של המקבילה בחגיגה על משנתנו כאן. ושתי ראיות לדבר: האחת, שעניינה של הסוגיה, מחלוקתם של רבי מאיר ורבי יהודה (ראה תוספתא חגיגה ב,ח) בנשיאותם של יהודה בן טבאי ושמעון בן שטח, וזה שייך לחגיגה. ועוד, שהיא דנה תחילה במעשה יהודה בן טבאי. והועברה לסנהדרין אגב מה שאמרו בסופה: 'הדא היא דתנינן: שמנים נשים תלה שמעון בן שטח...', שהיא המשנה בסנהדרין.<br>ישנם חילופים רבים בכתב יד ליידן בין שתי המקבילות. ברם הנוסח בקטע של ירושלמי סנהדרין דומה לזה שבחגיגה. חילופים אלה אינם מלמדים על שתי עריכות עצמאיות של המעשים, אלא המדובר הוא בעיבודו של אותו מעשה גופו, השנוי פה ושם באותו סגנון ובאותו סדר. עיבוד זה מתבטא בחילופי מילים, לרוב מילים נרדפות; תרגומי מילים מארמית לעברית, ניסוח שונה במקצת של אותם משפטים; השמטות, שינוי קל של הסדר, צמצום הלשון והרחבתו (""קטע של ירושלמי סנהדרין"", ""תרביץ"" מו, עמוד 81).<br><br>מקבילותיה של סוגיה זו (בחגיגה ובסנהדרין) משופעים בחילופים, חלקם חילופים מהותיים ומרשימים, המפוזרים על פני כל הסוגיה, וחלקם קטעים שלמים השונים זה מזה בניסוחם. חילופים אלה שונים מן החילופים הרגילים בין המקבילות בשאר הירושלמי. אין למצוא חילופים בהיקף כזה בין שאר קטעי אגדה המקבילים בירושלמי (""סוגיות מקבילות ומסורת נוסח הירושלמי"", ""תרביץ"" ס, עמוד 535).<br><br>ב<b>בבלי יבמות</b> צ,ב ו<b>סנהדרין</b> מו,א אמרו: תניא אמר רבי אליעזר בן יעקב: שמעתי שבית דין מכים ועונשים שלא מן התורה, ולא לעבור על דברי תורה, אלא כדי לעשות סייג לתורה. ומעשה באדם אחד שרכב על סוס בשבת בימי יוונים, והביאוהו לבית דין וסקלוהו, לא מפני שראוי לכך (שאין הדבר אסור אלא משום שבות), אלא שהשעה צריכה לכך. ושוב מעשה באדם אחד שהטיח (בעל) באשתו תחת התאנה, והביאוהו לבית דין והלקוהו, לא מפני שראוי לכך (שאין הדבר אסור מן התורה), אלא שהשעה צריכה לכך (שהיו מזלזלים בגדרי צניעות).<br><br>בירושלמי לא נזכר זמנו של המעשה הראשון.<br>לפי הבבלי, במעשה השני ענשו מפני שהשעה היתה צריכה לכך כמו במעשה הראשון. אבל לפי הירושלמי, במעשה השני ענשו מפני שנהג בביזיון.<br><br><b>עד כדי זימזום</b></small><br><small>ב<b>בבלי קידושין</b> פא,א אמרו: אמר רב: מלקים על ""לא טובה השמועה"" (כשיוצא על אדם קול שהוא עובר על העריות, רשאים בית דין להלקות אותו), שנאמר: ""אַל בניי כי לא טובה השמועה"" (שמואל א ב,כד).<br><br>רב בבבלי כרבי לעזר בירושלמי (""עד כדי זימזום""). בבבלי, שלא כבירושלמי, לא צמצמו את הדין שעונשים על שמועה למקרה שיש עדים ואין התראה.<br><br>ב<b>ירושלמי סוטה</b> א,ז אמרו: שמואל אמר: פורשין מן המזנה (צריך לומר כמו בכתב יד רומי: 'המזומזמת' - שמרננים אחריה).<br>וב<b>בראשית רבה</b> פא,ב נאמר: ""ואם זמות יד לפה"" (משלי ל,לב) - אם נזדמזמו אחריך דברים (אם שמעת אחריך שמכחישים דברים שאמרת), יד לפה (תשתוק ואל תתווכח עם המכחישים), חד ידע, תרין לא ידעין (אם תשתוק, רק אחד יודע שאין הדברים נכונים, אבל אם תתווכח, יתפרסם הדבר, ורבים יידעו שאין הדברים נכונים).<br><br>למילה ""זמזום"" יש מובן של רינון (לעז, השמעת דברים בגנותו של מישהו), כמו במקורות הללו (על פי ""מחקרים בתורת ארץ ישראל"", עמוד 202).</small>"
Jerusalem Talmud Chagigah 2:3:1,<strong><big>משנה:</big></strong> בֵּית שַׁמַּאי אוֹמְרִים מְבִיאִים שְׁלָמִים וְאֵין סוֹמְכִין עֲלֵיהֶן אֲבָל לֹא עוֹלוֹת. וּבֵית הִלֵּל אוֹמְרִים מְבִיאִין שְׁלָמִים וְעוֹלוֹת וְסוֹמְכִין עֲלֵיהֶן׃,"<big><strong>משנה</strong></big><br>בית שמאי ובית הלל המשיכו באותה מחלוקת של חכמי הזוגות שנשנתה במשנה הקודמת בעניין סמיכה ביום טוב על קורבנות שמביאים ביום טוב. הם נחלקו גם בעניין הקרבת עולות ראייה ביום טוב.<br>משנתנו נשנתה גם במסכת ביצה ב,ד.<br><b>בית שמי</b> (בני בית המדרש שיסד שמאי, מחכמי הזוגות) <b>אומרים: מביאין שלמים</b> – מקריבים שלמי חגיגה ביום טוב, לפי שיש בהם אכילה לאדם, והרי מותר לשחוט ביום טוב לצורך אכילה, <b>ואין סומכין עליהן</b> – על ראשם של הקורבנות בידיים לפני השחיטה ביום טוב, משום שבסמיכה נשענים על הבהמה ואין משתמשים בבעלי חיים ביום טוב, אלא סומכים עליהם מערב יום טוב<b>, אבל לא עולות</b> – אין מקריבים עולות ראייה ביום טוב, לפי שהן כולן למזבח ואין בהן אכילה לאדם, אבל הן קרבות לאחר יום טוב<b>.</b><br><b>ובית הלל</b> (בני בית המדרש שיסד הלל, מחכמי הזוגות) <b>אומרים: מביאין שלמים ועולות</b> – מקריבים ביום טוב גם שלמי חגיגה וגם עולות ראייה, שכן חובה להקריב אותם כשבאים להיראות במקדש ברגל, וכל הקורבנות שהם חובת יום טוב מקריבים אותם ביום טוב, <b>וסומכין עליהן</b> – שהואיל והקרבתם מותרת ביום טוב, גם הסמיכה עליהם מותרת<b>.</b>"
Jerusalem Talmud Chagigah 2:3:2,<strong><big>הלכה:</big></strong> בֵּית שַׁמַּי אוֹמְרִים. הוּתְּרָה סְמִיכָה שֶׁלֹּא כְדַרְכָּהּ. וּבֵית הִלֵּל אוֹמְרִים. לֹא הוּתְּרָה סְמִיכָה שֶׁלֹּא כְדַרְכָּהּ. אֵי זוֹ הִיא סְמִיכָה שֶׁלֹּא כְדַרְכָּהּ. מֵאֶתְמוֹל. אָמַר רִבִּי זְעוּרָה. כָּל־עַמָּא מוֹדֵיי בְּאָשָׁם מְצוֹרָע שֶׁסָּמַךְ עָלָיו מֵאֶתְמוֹל לֹא יָצָא. שַׁלְמֵי נְדָבָה שֶׁסָּמַךְ עֲלֵיהֶן מֵאֶתְמוֹל יָצָא. מַה פְלִיגִין. בְּשַׁלְמֵי חֲגִיגָה. בֵּית שַׁמַּי עָֽבְדִין לוֹן כְּשַׁלְמֵי נְדָבָה. בֵּית הִלֵּל עָֽבְדִין לוֹן כְּאָשָׁם מְצוֹרָע. אָמַר רִבִּי יָסָא הֵן דַּתְּ אָמַר. אָשָׁם מְצוֹרָע שֶׁסָּמַךְ עָלָיו מֵאֶתְמוֹל לֹא יָצָא. בִּזְמַנּוֹ. עִיבֵּר זְמַנּוֹ נַעֲשֶׂה כְּשַׁלְמֵי חֲגִיגָה.,"<big><strong>תלמוד</strong></big><br>כאן התחלת מקבילה בירושלמי ביצה ב,ד.<br>מביאים ברייתא (שמבארת על מה נחלקו בית שמאי ובית הלל): <b>בית שמי אומרים: הותרה סמיכה שלא כדרכה</b> – במקום שאי אפשר לסמוך כדרכה של סמיכה, הותר לסמוך שלא כדרכה<b>. ובית הלל אומרים: לא הותרה סמיכה שלא כדרכה</b> – במקום שאי אפשר לסמוך כדרכה של סמיכה, לא הותר לסמוך שלא כדרכה<b>.</b><br>ושואלים: <b>אי זו היא סמיכה שלא כדרכה?</b><br>ומשיבים: <b>מאתמול</b> – ביום שלפני יום ההקרבה (סמיכה שלא כדרכה היא סמיכה לפני זמנה). לדעת בית שמאי, הותר לסמוך מערב יום טוב על שלמי החגיגה שמקריבים ביום טוב, ולכן אין סומכים עליהם ביום טוב. אבל לדעת בית הלל, לא הותר לסמוך מערב יום טוב על עולות הראייה ושלמי החגיגה שמקריבים ביום טוב, ולכן סומכים עליהם ביום טוב<b>.</b><br><br><small>ב<b>תוספתא חגיגה</b> ב,י שנו: בית שמיי אומרים: אין סומכים ביום טוב, ושלמים החוגג בהם (המביא שלמי חגיגה ביום טוב) סומך עליהם מערב יום טוב. בית הלל אומרים: מביאים שלמים ועולות וסומכים עליהם (ביום טוב).<br><br>ב<b>בבלי ביצה</b> כ,א אמרו: תניא: אמר רבי יוסי: לא נחלקו בית שמאי ובית הלל על הסמיכה (של השלמים) שצריך (לעשותה). על מה נחלקו? על תכף לסמיכה שחיטה, שבית שמאי אומרים: אינו צריך (להקפיד על כך, ואפשר לסמוך קודם לשחיטה, בערב יום טוב), ובית הלל אומרים: צריך (ולכן צריך לסמוך ביום טוב).<br><br>לפי רבי יוסי בבבלי, בית שמאי סוברים שאף לכתחילה אינו צריך לתכוף לסמיכה שחיטה, ובית הלל סוברים שלכתחילה צריך לתכוף לסמיכה שחיטה. אבל לפי הירושלמי, אף לבית שמאי לכתחילה צריך לתכוף, אלא שהותר שלא לתכוף במקום שאי אפשר, ולבית הלל לא הותר שלא לתכוף אף במקום שאי אפשר.<br><br>ב<b>בבלי ביצה</b> כ,א אמרו: תניא: אמר רבי יוסי ברבי יהודה: לא נחלקו בית שמאי ובית הלל על תכף לסמיכה שחיטה שצריך. על מה נחלקו? על הסמיכה, שבית שמאי אומרים: אינו צריך, ובית הלל אומרים: צריך.<br><br>לפי מסורת זו (של רבי יוסי ברבי יהודה) נמצא שמעולם לא נחלקו הקדמונים האם הסמיכה אסורה ביום טוב, אלא נחלקו בשאלת חלותו של דין סמיכה בקורבנות הרגל: בית שמאי ובני הזוגות שלפניהם קבעו שקורבנות הרגל - חגיגה וראייה - אינם עניין למצוות סמיכה האמורה בתורה, ואילו בית הלל ובני הזוגות שלפניהם החילו את מצוות הסמיכה שבתורה אף על קורבנות הרגל. נמצא שאין למחלוקת כל זיקה ליום טוב: אף אם אדם מקריב את חגיגתו וראייתו בחול המועד, ואיסורי שבות למיניהם אינם עניין לכאן כלל, מכל מקום המחלוקת במקומה עומדת, האם מצוות סמיכה חלה אף בקורבנות הללו.<br>אכן גם מפשטות לשונה של המשנה נראה כך: 'יוסי בן יועזר אומר שלא לסמוך, יוסי בן יוחנן אומר לסמוך' וכו', ולא נֶאמר מאומה על יום טוב. אומנם בהמשך הרצוף מובאת מחלוקת בית שמאי ובית הלל האם מותר להקריב ביום טוב עולות ראייה, ובכלל דבריהם נזכרה גם מחלוקת הסמיכה: 'בית שמאי אומרים: מביאים שלמים ואין סומכים עליהם. ובית הלל אומרים: מביאים שלמים ועולות וסומכים עליהם'. אך אין לערב בין המחלוקת הקדומה, שבית שמאי ובית הלל אינם אלא ממשיכים בה, לבין המחלוקת החדשה, שעלתה אצל הבתים דווקא, על היתר הקרבת עולות, שוודאי עניינה ביום טוב דווקא, אך המחלוקת הקדומה על הסמיכה אינה מוגבלת ליום טוב. התוספתא היא שביארה שאף המחלוקת הקדומה עסקה ביום טוב דווקא, אך הלשון הסתמי שבמחלוקת הזוגות אינו מסייע לביאור זה.<br>אין לסלק את הראיה מסתימת לשון המשנה בטענה שיום טוב לא נזכר גם במחלוקת בית שמאי ובית הלל על ההקרבה, שוודאי עסוקה דווקא בו. שהרי מחלוקת בית שמאי ובית הלל שנויה במשנת ביצה, בתוך ענייני יום טוב, באופן שלא היה כלל מן הצורך להזכירו, ומסתבר שבביצה הוא מקומה הראשון של המחלוקת, ומשם הועברה כלשונה לחגיגה (""שמחת הרגל בתלמודם של תנאים"", עמודים 137-139 והערה 185).</small><br><br>קורבנות בהמה שהיחיד מקריב, בין חובה בין נדבה, טעונים סמיכה.<br>מציינים שבעלי המחלוקת מודים בעניין מסוים ומצמצמים את המחלוקת למקרה מסוים.<br><b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: כל עמא מודיי</b> – כל העם (כל החכמים) מודים (בית שמאי ובית הלל מסכימים במקרים המוצעים), <b>באשם מצורע</b> – שהוא מקריב ביום השמיני לטהרתו, <b>שסמך עליו מאתמול</b> – מצורע שסמך ביום השביעי על אשמו שהוא מקריב ביום השמיני, <b>- לא יצא</b> – כולם מודים שלא יצא ידי סמיכה, וצריך לחזור ולסמוך ביום השמיני, שהרי סמך עליו כשהיה מחוסר זמן, שלא היה המצורע ראוי עדיין להביא קורבן<b>, שלמי נדבה</b> – שאדם נדב להקריב, <b>שסמך עליהן מאתמול</b> – ביום שלפני היום שהוא מקריב אותם, <b>- יצא</b> (במסירה שלפנינו: 'לא יצא', ומגיה מחק את המילה 'לא', וכן נכון ואינה במקבילה) – כולם מודים שיצא ידי סמיכה, ואינו צריך לחזור ולסמוך ביום שהוא מקריב אותם, שהרי היו השלמים ראויים לקורבן באותו זמן, שאילו רצה היה יכול להקריבם מיד אחר הסמיכה<b>. מה פליגין?</b> – [ב]מה חלוקים (בית שמאי ובית הלל)? <b>- בשלמי חגיגה</b> – שאדם מקריב ביום טוב<b>. בית שמי עבדין לון</b> – עושים (דנים) אותם, <b>כשלמי נדבה</b> – שהרי שלמי חגיגה, אם הקריבם בערב הרגל - כשרים, אלא שלא יצא בהם ידי חובת חגיגה, ולכן לדעת בית שמאי סומכים עליהם מערב יום טוב<b>, בית הלל עבדין לון</b> – עושים (דנים) אותם, <b>כאשם מצורע</b> – שהרי שלמי חגיגה, אם הקריבם בערב הרגל - לא יצא בהם ידי חובת חגיגה, והרי הם כמחוסרי זמן, ולכן לדעת בית הלל אין סומכים עליהם מערב יום טוב<b>.</b><br>ומציעים פרשנות מצמצמת לקביעה שלפני כן: <b>אמר רבי יסא</b> (רבי אסי, אמורא ארץ ישראלי בדור השלישי)<b>: הן דת</b> (דאת) <b>אמר:</b> – היכן שאתה אומר: <b>אשם מצורע שסמך עליו מאתמול</b> – ביום השביעי, <b>לא יצא</b> – ידי סמיכה, <b>- בזמנו</b> – כשהקריבו בזמנו, ביום השמיני<b>.</b> אבל <b>עיבר</b> (עבר) <b>זמנו</b> – כשהקריבו לאחר זמנו, ביום התשיעי ואילך, <b>- נעשה כשלמי חגיגה</b> (צריך לומר כמו במקבילה: 'כשלמי <b>נדבה</b>') – דינו כשלמי נדבה, ואם מצורע סמך על אשמו ביום שלפני היום שהקריב אותו - יצא ידי סמיכה, שהרי יכול היה להקריבו ביום שסמך עליו<b>.</b>"
Jerusalem Talmud Chagigah 2:3:3,"אָֽמְרוּ בֵית הִלֵּל לְבֵית שַׁמַּי. מָה אִם בְּשָׁעָה שֶׁאֲנִי אוֹסֵר לָהֶדְיוֹט הֲרֵי אֲנִי מַתִּיר לַגָּבוֹהַּ. בְּשָׁעָה שֶׁאֲנִי מַתִּיר לָהֶדִיוֹט אֵינוֹ דִין שֶׁנַּתִּיר לַגָּבוֹהַּ. אָֽמְרוּ לָהֶן בֵּית שַׁמַּי. וַהֲרֵי נְדָרִים וּנְדָבוֹת יוֹכִיחוּ. שֶׁהֵן מוּתָּרִין לָהֶדִיוֹט וַאֲסוּרִין לַגָּבוֹהַּ. אָֽמְרוּ לָהֶן בֵית הִלֵּל. לֹא. אִם אָמַרְתֶּם בִּנְדָרִים וּנְדָבוֹת שֶׁאֵין זְמַנָּן קָבוּעַ. תֹּאמְרוּ בַחֲגִיגָה שֶׁזְּמַנָּהּ קָבוּעַ. אָֽמְרוּ לָהֶן בֵּית שַׁמַּי. חֲגִיגָה אֵין זְמַנָּהּ קָבוּעַ. שֶׁאִם לֹא חָג בְּרִאשׁוֹן חוֹגֵג בַּשֵּׁינִי. שֶׁאִם לֹא חָג בַּשֵּׁינִי חוֹגֵג בַּשְּׁלִישִׁי. . אָֽמְרוּ לָהֶן בֵית הִלֵּל. חֲגִיגָה זְמַנָּהּ קָבוּעַ. שֶׁאִם לֹא חָג בָּרֶגֶל. אִינוֹ יָכוֹל לַחוֹג אַחַר הָרֶגֶל. אָֽמְרוּ לָהֶן בֵּית שַׁמַּי. וַהֲלֹא כְּבָר נְאֱמַר אַ֚ךְ אֲשֶׁ֣ר יֵֽאָכֵ֣ל לְכָל־נֶ֔פֶשׁ ה֥וּא לְבַדּ֖וֹ יֵֽעָשֶׂ֥ה לָכֶֽם׃ אָֽמְרוּ לָהֶם בֵּית הִלֵּל. מִשָּׁם רְאָייָה. לָכֶם אֵינוֹ נַעֲשֶׂה. [אֲבָל] נַעֲשֶׂה הוּא לַגָּבוֹהַּ. אַבָּא שָׁאוּל אוֹמֵר טַעַם אַחֵר. מָה אִם בְּשָׁעָה <i data-overlay=""Vilna Pages"" data-value=""12a""></i>שֶׁכִּירָתָךְ סְתוּמָה כִּירַת רַבָּךְ פְּתוּחָה. בְּשָׁעָה שֶׁכִּירָתָךְ פְּתוּחָה אֵינוֹ דִין שֶׁתְּהֵא כִירַת רַבָּךְ פְּתוּחָה. דָּבָר אַחֵר. אֵינוֹ דִין שֶׁיְּהֵא שׁוּלְחָנָךְ מָלֵא וְשׁוּלְחַן (רַבָּךְ) [קוֹנָךְ] רֵיקָם.","בית שמאי ובית הלל נחלקו בעולות ראייה האם מקריבים אותן ביום טוב.<br>ומביאים ברייתא (על הוויכוח בין בית שמאי ובית הלל): <b>אמרו בית הלל לבית שמי:</b> יש ללמוד בקול וחומר שמקריבים עולות ראייה ביום טוב: <b>מה אם בשעה שאני אוסר להדיוט</b> (אדם פשוט) – בשבת, שאסור להדיוט לעשות מלאכה אפילו לצורך אכילה, <b>- הרי אני מתיר לגבוה</b> (כינוי כבוד לאלוהים) – מותר להקריב לגבוה קורבנות תמידים ומוספים<b>, בשעה שאני מתיר להדיוט</b> – ביום טוב, שמותר להדיוט לעשות מלאכה לצורך אכילה, <b>- אינו דין שנתיר לגבוה?!</b> (בתמיהה) – כלום אין זה קול וחומר (אין ההיגיון מחייב) שיהא מותר להקריב לגבוה עולות ראייה?!<br><b>אמרו להן בית שמי</b> – לבית הלל<b>: והרי נדרים ונדבות יוכיחו</b> – שאין זה קול וחומר<b>, שהן מותרין להדיוט ואסורין לגבוה</b> – כלומר, אף בשעה, ביום טוב, שמותר להדיוט לעשות מלאכה לצורך אכילה, אין מקריבים לגבוה נדרים ונדבות כדי לצאת בהם ידי חובת הנדר, ואף אתם (בית הלל) מודים בה, ולכן ביום טוב אין מקריבים לגבוה גם עולות ראייה<b>.</b><br><b>אמרו להן בית הלל</b> – לבית שמאי<b>: לא</b> – אין להביא ראיה מנדרים ונדבות<b>, אם אמרתם בנדרים ונדבות</b> – שאין מקריבים אותן ביום טוב לגבוה, מפני <b>שאין זמנן קבוע</b> – ואין חייבים להקריבם ביום טוב<b>, תאמרו בחגיגה</b> – האם תאמרו בעולת ראייה, <b>שזמנה קבוע</b> – וחייבים להקריבה ביום טוב, שיהא אסור להקריב אותה ביום טוב לגבוה<b>?!</b> – ולכן עולות ראייה מקריבים אותן ביום טוב (השם ""חגיגה"" כולל שלמי חגיגה ועולת ראייה, כמו ששנו בתוספתא חגיגה א,ד: ""זה וזה קרויים חגיגה"", שאף עולת ראייה נקראת ""חגיגה"". וכאן הכוונה לעולת ראייה, שכן שלמי חגיגה מקריבים אותם ביום טוב אף לבית שמאי).<br><b>אמרו להן בית שמי</b> – לבית הלל<b>: חגיגה</b> – עולת ראייה, <b>אין זמנה קבוע, שאם לא חג בראשון</b> – לא הביא עולת ראייה ביום טוב הראשון, <b>- חוגג בשיני</b> – מביא אותה ביום השני<b>, שאם</b> (מילה זו יתירה ואינה במקבילה) <b>לא חג בשיני</b> – לא הביא עולת ראייה ביום השני, <b>- חוגג בשלישי</b> – מביא אותה ביום השלישי, וכן שאר ימי הרגל, כמו ששנינו במשנה לעיל א,ו<b>.</b><br><b>אמרו להן בית הלל</b> – לבית שמאי<b>: חגיגה</b> – עולת ראייה, <b>זמנה קבוע, שאם לא חג ברגל</b> – לא הביא עולת ראייה כל ימי הרגל, <b>- אינו יכול לחוג לאחר הרגל</b> – אינו מביא אותה לאחר הרגל. הרי שעולת ראייה יש לה זמן מוגבל, ואינה דומה לנדרים ונדבות<b>.</b><br><br><b>אמרו להם בית שמי</b> – לבית הלל<b>:</b> יש ללמוד מן הכתוב שאין מקריבים עולות ראייה ביום טוב: <b>והלא כבר נאמר</b> – בעניין חג המצות<b>: ""אַךְ אֲשֶׁר יֵאָכֵל לְכָל נֶפֶשׁ הוּא לְבַדּוֹ יֵעָשֶׂה לָכֶם""</b> (שמות יב,טז) – (ביום הראשון וביום האחרון של החג אסור לעשות כל מלאכה) אבל מותר יהיה לכם לעשות ביום טוב רק מלאכות שתכליתן להכין מה שייאכל לכל אחד מכם<b>!</b> – ויש ללמוד מכאן שביום טוב אין מקריבים לגבוה עולות ראייה.<br><b>אמרו להם בית הלל</b> – לבית שמאי<b>: משם ראייה</b> – לדבריכם<b>?!</b> (בתמיהה) <b>לכם אינו נעשה</b> – בשבילכם אין מותר לעשות ביום טוב רק מלאכות לצורך אכילה<b>,</b> אבל <b>נעשה הוא לגבוה</b> – בשביל גבוה מותר לעשות ביום טוב כל המלאכות, שההגבלה לגבי צורכי אוכל ביום טוב נאמרה רק להדיוט (-""לכם"") ולא נאמרה לגבוה. ולכן ביום טוב מקריבים לגבוה עולות ראייה<b>.</b><br><br><b>אבא שאול</b> (תנא בדור השלישי והרביעי) <b>אומר</b> (במקבילה: 'אומרו') <b>טעם אחר</b> – לדעת בית הלל<b>:</b> יש ללמוד בקול וחומר שמקריבים עולות ראייה ביום טוב: <b>מה אם בשעה שכירתך</b> (תנור מיטלטל לשפות עליו סירים לחימום או לבישול) <b>סתומה</b> – בשבת, שאסור להדיוט לעשות מלאכה אפילו לצורך אכילה, ואסור לו לבשל על הכירה שלו, <b>- כירת רבך פתוחה</b> – מותר להקריב לגבוה קורבנות ולהקטיר אותם על המזבח של ה<b>', בשעה שכירתך פתוחה</b> – ביום טוב, שמותר להדיוט לעשות מלאכה לצורך אכילה, ומותר לו לבשל על הכירה שלו, <b>- אינו דין שתהא כירת רבך פתוחה?!</b> (בתמיהה) – כלום אין זה קול וחומר (אין ההיגיון מחייב) שיהא מותר להקריב לגבוה עולות ראייה ולהקטיר אותם על המזבח של ה'?! (הכוונה בכירה פתוחה וסתומה, כנראה, לחור בשולי הכירה ששימש להכנסת העצים (""כלי החרס בספרות התלמוד"", עמוד רמב))<br><b>דבר אחר</b> (ביאור נוסף) – לדעת בית הלל<b>: אינו בדין</b> – אינו ראוי, <b>שיהא שולחנך מלא</b> – שולחנו של האדם מלא במיני מאכלים ביום טוב, שהרי ביום טוב מותר להדיוט לעשות מלאכה לצורך אכילה, <b>ושולחן רבך</b> (במקבילה: 'קונך', וכן הגיה כאן מגיה במסירה שלפנינו) <b>ריקם</b> (ריק) – מזבחו של ה' ריק ממיני קורבנות ביום טוב. ולכן ביום טוב מקריבים לגבוה עולות ראייה (לפי הלשון הזה לא למד אבא שאול יום טוב משבת בקול וחומר אלא שכך ההיגיון מחייב)<b>.</b><br><br><small>ב<b>תוספתא חגיגה</b> ב,י שנו: אמרו בית הלל: ומה אם בשעה שאי אתה מותר לעשות להדיוט - את מותר לעשות לגבוה, שעה שאתה מותר לעשות להדיוט - אינו דין שאתה מותר לעשות לגבוה?!<br>אמרו להם בית שמיי: נדרים ונדבות יוכיחו, שאתה מותר לעשות להדיוט, ואין אתה מותר לעשות לגבוה.<br>אמרו להם בית הלל: לא, אם אמרתם בנדרים ונדבות - שאין זמנן קבוע, תאמרו בחגיגה (כלומר, בעולת ראייה) - שזמנה קבוע?!<br>אמרו להם בית שמיי: אף חגיגה (כלומר, עולת ראייה) פעמים שאין זמנה קבוע, שמי שלא חג ביום טוב הראשון של חג - חוגג את כל הרגל ויום טוב האחרון (לשיטתכם, אבל לבית שמאי אין עולת ראייה קריבה ביום טוב האחרון).<br>אבא שאול היה אומרה בלשון אחרת משם בית הלל: ומה אם בשעה שכירתך סתומה - כירת רבך פתוחה, שעה שכירתך פתוחה - אינו דין שתהא כירת רבך פתוחה?!<br>דבר אחר: אינו בדין שיהא שולחנך מלא ושולחן רבך ריקם.<br><br>בתוספתא חסרים השלבים האחרונים של הוויכוח.<br><br>ב<b>בבלי ביצה</b> כ,ב אמרו: תניא: אמרו להם בית הלל לבית שמאי: ומה במקום שאסור להדיוט - מותר לגבוה, מקום שמותר להדיוט - אינו דין שמותר לגבוה?!<br>אמרו להם בית שמאי: נדרים ונדבות יוכיחו, שמותר להדיוט ואסור לגבוה.<br>אמרו להם בית הלל: מה לנדרים ונדבות שאין קבוע להם זמן, תאמרו בעולת ראייה שקבוע לה זמן?!<br>אמרו להם בית שמאי: אף זו (עולת ראייה) אין קבוע לה זמן, דתנן: מי שלא חג יום טוב הראשון של חג - חוגג והולך את כל הרגל כולו ויום טוב האחרון של חג.<br>אמרו להם בית הלל: אף זו קבוע לה זמן, דתנן: עבר הרגל ולא חג - אינו חייב באחריותו.<br>אמרו להם בית שמאי: והלוא כבר נאמר: ""עצרת תהיה לכם"" - לכם ולא לגבוה!<br>אמרו להם בית הלל: והלוא כבר נאמר: ""לה'"" - כל דלה' (כל מה שנעשה לה' מותר להקריב)! אם כן, מה תלמוד לומר: ""לכם""? - ""לכם"" ולא לגויים, ""לכם"" ולא לכלבים.<br>אבא שאול אומרה בלשון אחרת (שכך אמרו בית הלל): ומה במקום שכירתך סתומה - כירת רבך פתוחה, מקום שכירתך פתוחה - אינו דין שתהא כירת רבך פתוחה?! וכן בדין, שלא יהא שולחנך מלא ושולחן רבך ריקם.<br><br>מבנה הוויכוח בבבלי דומה לזה שבירושלמי.</small>"
Jerusalem Talmud Chagigah 2:3:4,אָמַר רִבִּי יוֹסֵי בֵּירִבִּי בּוּן. רִבִּי שִׁמְעוֹן בֶּן לָקִישׁ הֲוָה עֲבַר קוֹמֵי סִדְרָא וּשְׁמַע קָלְהוֹן קְרָיֵי הָהֵן פְּסוּקָא. וַיִּזְבְּח֣וּ לַֽיי זְ֠בָחִים וַיַּֽעֲל֨וּ עוֹלוֹת לַיי לְֽמָֽחֳרַת֘ הַיּ֣וֹם הַהוּא֒. אָמַר. מָאן דִּמְפְסִק לֵהּ כְּבֵית שַׁמַּי. מָאן דָּקָרֵי כוּלֵּהּ כְּבֵית הִלֵּל. נִיחָא עוֹלוֹת לְֽמָֽחֳרַת הַיּוֹם הַהוּא֒. שְׁלָמִים לְמָֽחֳרַת הַיּוֹם. וְאֵין שְׁלָמִים בָּאִין כְּבֵית שַׁמַּי. אָמַר רִבִּי יוֹסֵי בֵּירִבִּי בּוּן. דָּוִד מֵת בָּעֲצֶרֶת. וְהָיוּ כָל־יִשְׂרָאֵל אוֹנְנִין והִקִרִיבוּ לְמָחָר.,"<b>אמר רבי יוסי בירבי בון</b> (מגדולי אמוראי ארץ ישראל בדור החמישי)<b>: רבי שמעון בן לקיש</b> (מגדולי אמוראי ארץ ישראל בדור השני) <b>הוה עבר קומי סדרא ושמע קלהון קריי הדין פסוקא:</b> – היה עובר לפני הסדר (בית הכנסת. - סידרא הוא מוסד ציבורי, שהיו בו בית ספר שבו לימדו מקרא, בית כנסת שבו התפללו או שמעו דרשה, ובית מדרש שבו עסקו בתלמוד (""מסביב ל'סידרא'"", ""בר אילן"" ל-לא, עמודים 359-365)), ושמע את קולם (של האנשים שבסידרא) קוראים את הפסוק הזה (במעשי דויד האחרונים - תפילת דויד במעמד קהל ישראל והודיית העם והמלכתו השנייה של שלמה): <b>""וַיִּזְבְּחוּ לַי'י זְבָחִים וַיַּעֲלוּ עֹלוֹת לַי'י לְמָחֳרַת הַיּוֹם הַהוּא</b> פָּרִים אֶלֶף אֵילִים אֶלֶף כְּבָשִׂים אֶלֶף וְנִסְכֵּיהֶם וּזְבָחִים לָרֹב לְכָל יִשְׂרָאֵל<b>""</b> (דברי הימים א כט,כא)<b>. אמר</b> – רבי שמעון בן לקיש<b>: מאן דמפסיק ליה</b> – מי שמפסיק אותו (את הפסוק בדברי הימים, שמפסיק בין ""ויעלו עולות לה'"" ובין ""למחרת היום ההוא"", שהמילים ""למחרת היום ההוא"" מחוברות לאמור לאחריהם, ולפי זה ביום ההוא הקריבו זבחים (שלמים) ועולות ולמחרת היום ההוא הקריבו אלפי קורבנות וזבחים לרוב), <b>- כבית שמי</b> (צריך לומר: 'כבית <b>הלל</b>') – היום ההוא היה חג השבועות (כאמור להלן), ולדעת בית הלל מקריבים ביום טוב גם שלמי חגיגה וגם עולות ראייה, והם השלמים והעולות שהקריבו ביום ההוא<b>, מאן דקרֵא כוליה</b> – (ו)מי שקורא את כולו (את כל הפסוק בדברי הימים, שאינו מפסיק בין ""ויעלו עולות לה'"" ובין ""למחרת היום ההוא"", שהמילים ""למחרת היום ההוא"" מחוברות לאמור לפניהם, ולפי זה למחרת היום ההוא הקריבו זבחים (שלמים) ועולות וגם אלפי קורבנות וזבחים לרוב, אבל ביום ההוא לא הקריבו כלל), <b>- כבית הלל</b> (צריך לומר: 'כבית <b>שמי</b>') – כמבואר להלן (כך הגיה ב""שערי תורת ארץ ישראל"")<b>.</b><br>ומציעים קושיה: <b>ניחא</b> – (הדבר) נוח, <b>עולות למחרת היום ההוא</b> – מובן שהקריבו עולות למחרת היום ההוא ולא ביום ההוא, שהיום ההוא היה חג השבועות, ולדעת בית שמאי אין מקריבים ביום טוב עולות ראייה<b>.</b> אבל <b>שלמים למחרת היום</b> – אין מובן שהקריבו שלמים למחרת היום ההוא ולא ביום ההוא, <b>- ואֵין שלמים באין כבית שמי?!</b> (בתמיהה) – הרי לדעת בית שמאי מקריבים ביום טוב שלמי חגיגה!<br>ומתרצים את הקושיה: <b>אמר רבי יוסי בירבי בון: דוד</b> – המלך, <b>מת בעצרת</b> – היום ההוא, שבו היה המאורע של תפילת דויד במעמד קהל ישראל והודיית העם והמלכתו השנייה של שלמה, חל בעצרת (חג השבועות), ובאותו היום מת דויד (שכן מיתת דויד נזכרת שם מיד בהמשך - דברי הימים א כט,כח)<b>, והיו כל ישראל אוננין</b> – ביום ההוא, מפני שהכול חייבים בכבודו של מלך, ואונן אסור להקריב את קורבנותיו, <b>והקריבו למחר</b> – שלמים ועולות, שבנשיא ובמלך נוהגת רק אנינות ולא אבלות<b>.</b><br><br><small>ב<b>רות רבה</b> ג,ב נאמר (על דויד): מת בעצרת שחל להיות בשבת.</small>"
Jerusalem Talmud Chagigah 2:3:5,מַעֲשֶׂה בְהִלֵּל הַזָּקֵן שֶׁהֵבִיא עוֹלָתוֹ לָעֲזָרָה וְסָמַךִ עָלֶיהָ. חִבְּרוּ עָלָיו תַּלְמִידֵי בֵית שַׁמַּי. הִתְחִיל מְכַשְׂכֵּשׂ בִּזְנָבָהּ. אֲמַר לָהֶן. רְאוּ נִקֵיבָה הִיא וּשְׁלָמִים הֵבֵאתִיהָ. וְהִפְלִיגָן בִּדְבָרִים וְהָֽלְכוּ לָהֶן. לְאַחַר יָמִים גָּֽבְרָה יָדָן שֶׁלְבֵּית שַׁמַּי וּבִקְשׁוּ לִקְבוֹעַ הֲלָכָה כְדִבְרֵיהֶם. וְהָיָה שָׁם בָּבָא בֶּן בִּוֹטָא מִתַּלְמִידֵי בֵית שַׁמַּי וְיוֹדֵעַ שֶׁהֲלָכָה כְבֵית הִלֵּל. פַּעַם אַחַת נִכְנַס לָעֲזָרָה וּמְצָאָהּ שׁוֹמֶמֶת. אָמַר. יְשַׁמּוּ בָתֵּיהֶן שֵׁל אֵילוּ שֶׁהֵישִׁמוּ אֶת בֵית אֱלֹהֵינוּ. מֶה עָשָׂה. שָׁלַח וְהֵבִיא שְׁלשֶׁת אֲלָפִים טָלִים מִצֹּאן קֵדָר וּבִיקְּרָן מִמּוּמִין. וְהֶעֱמִידָן בְּהַר הַבַּיִת וְאָמַר לָהֶן. שְׁמָעוּנִי אֲחַיי בֵית יִשְׂרָאֵל. כָּל־מִי שֶׁהוּא רוֹצֶה יָבִיא עוֹלוֹת יָבִיא וְיִסְמוֹךְ. יָבִיא שְׁלָמִים וְיִסְמוֹךְ. בְּאוֹתָהּ שָׁעָה נִקְבְּעָה הֲלָכָה כְבֵית הִלֵּל. וְלֹא אָמַר אָדָם דָּבָר. אָמַר רִבִּי יִצְחָק בֵּירִבִּי לָֽעְזָר. הָדָא כַסָּא בְּשֵׁירוּתָא בְעָייָא מוּלַיי. סָסָא דְקִיסָּא מִינֵּיהּ וּבֵיהּ. כָּל־גּוּמִרָא דְלָא כְווִיָה בְשַׁעְתָּהּ לָא כְווִיָה. מַעֲשֶׂה בְאֶחָד מִתַּלְמִידֵי בֵית הִלֵּל שֶׁהֵבִיא עוֹלָתוֹ לָעֲזָרָה וְסָמַךִ עָלֶיהָ. וְרָאָהוּ אֶחָד מִתַּלְמִידֵי בֵית שַׁמַּי. אָמַר לָהֶן. מַה זוֹ סְמִיכָה. אָמַר לוֹ. מַה זוֹ שְׁתִיקָה. וְשִׁיתְּקוֹ בִנְזִיפָה וְהָלַךְ לוֹ.,"ומביאים ברייתא: <b>מעשה בהלל הזקן</b> (אחד מחכמי הזוג החמישי) <b>שהביא</b> – ביום טוב, <b>עולתו</b> – עולת ראייה, <b>לעזרה וסמך עליה</b> – שלא רק שאמר לסמוך, אלא שנהג כך למעשה<b>. חברו עליו</b> (התקהלו ונועדו כנגדו) <b>תלמידי בית</b> (במקבילה אין מילה זו, אבל בקטע גניזה שם כמו כאן) <b>שמי</b> – הסוברים שאין מביאים עולות ביום טוב, כדי להניא אותו מלהקריב אותה<b>. התחיל מכשכש</b> (הניע, נדנד לכאן ולכאן) <b>בזנבה</b> – שלא יראו שהקורבן הוא זכר והביא אותו לעולה, ולפי בית שמאי אסור להביא קורבן עולה ביום טוב<b>. אמר להן: ראו, נקיבה היא ושלמים</b> – שלמי חגיגה, <b>הבאתיה</b> – ובזה אף בית שמאי מודים שקרבים ביום טוב (אף שזכר הוא ועולה, שינה הלל ואמר נקיבה היא ושלמים, מפני השלום. ועל הסמיכה לא מיחו, כי שמא לא ראו את הסמיכה. הלל אינו מתווכח עם תלמידי שמאי. הוא מעמיד פנים כאילו הסכים לדבריהם)<b>. הפליגן בדברים</b> – הרחיקם מאותו עניין לעניין אחר, כדי שלא יבדקו אחריו, <b>והלכו להן</b> – שהניחו לו<b>.</b><br><b>לאחר ימים</b> – בתקופה מאוחרת יותר, כנראה לאחר מותו של הלל (""בית שמאי"", עמוד 106), <b>גברה ידן של בית שמי</b> – הכריעו וניצחו את בית הלל, <b>וביקשו לקבוע הלכה כדבריהם</b> – שהסמיכה על ראש הקורבן ביום טוב אסורה<b>. והיה שם בבא בן בוטא</b> (חכם בדור שלפני חורבן הבית השני) <b>מתלמידי בית שמי, ויודע שהלכה כבית הלל</b> – שהסמיכה מותרת<b>. פעם אחת נכנס לעזרה</b> – ביום טוב, <b>ומצאה שוממת</b> – ריקה מקורבנות, מפני שהעם נמנע בכלל מלהביא קורבנות בשל איסור הסמיכה, שאף שלמי חגיגה שהותרו על ידי בית שמאי לא הקריבו ביום טוב, כאות מחאה על איסור הסמיכה ביום טוב, וקורבן שסמכו עליו מערב יום טוב היה פגום בעיני העם (""המחלוקת הראשונה"", ""תרביץ"" כח, עמודים 155-156). העם נמנע מלהביא קורבנות, כיוון שהאיסור של בית שמאי ביטל למעשה את השתתפותם הסמלית בעבודת המקדש, והפיתרון שהציעו בית שמאי של סמיכה מערב יום טוב לא הפיס את דעתם של העם (""'סתור סורגיא מן עזרתא': כ""ג במרחשוון במגילת תענית"", ""תרביץ"" עא, עמוד 16, הערה 52). וכיוון שנאסרה הסמיכה ביום טוב דחה העם את הקרבת השלמים לימי חול, כדי שיוכל לשתף את עצמו בעבודת המקדש על ידי סמיכה התכופה לשחיטה<b>. אמר: יִשֹּׁמּוּ</b> (ייחרבו) <b>בתיהן</b> – יש בלשון זה רמז לבית שמי, <b>של אֵילּוּ שהֵישַׁמוּ</b> (החריבו) <b>את בית אלהינו. מה עשה? שלח והביא שלשת אלפים טלים</b> (טליים. - במקבילה וכן כאן לפני מחיקה: 'צאן', במקום 'טלים'. אבל בקטע גניזה שם כמו כאן) <b>מִצֹּאן קֵדָר</b> (הלשון ""צֹאן קֵדָר"" מקורו בישעיהו ס,ז: ""כָּל צֹאן קֵדָר יִקָּבְצוּ לָךְ, אֵילֵי נְבָיוֹת יְשָׁרְתוּנֶךְ, יַעֲלוּ עַל רָצוֹן מִזְבְּחִי וּבֵית תִּפְאַרְתִּי אֲפָאֵר"". תוכנו של הפסוק מתאים למעשהו של בבא בן בוטא, שהביא צאן רב להקריב על המזבח ולפאר את בית ה')<b>, וביקרן ממומין</b> – בדק אותם לראות האם הם בלי מומים, <b>והעמידן בהר הבית</b> – כדי שייטלו העם אותם ויקריבו עולות ראייה ושלמי חגיגה<b>. ואמר להן: שמעוני, אחיי בית ישראל. כל מי שהוא רוצה, יביא עולות יביא</b> (מילה זו יתירה) <b>ויסמוך, יביא שלמים ויסמוך</b> – הרי שגם שלמים לא הקריבו<b>. באותה השעה נקבעה הלכה כבית הלל</b> – שהסמיכה על ראש הקורבן ביום טוב מותרת<b>, ולא אמר אדם דבר</b> – לא ערער אדם בדבר<b>.</b><br><br><small>ב<b>תוספתא חגיגה</b> ב,יא שנו: מעשה בהלל הזקן שסמך על העולה בעזרה, וחברו עליו תלמידי שמיי. אמר להם: בואו וראו שהיא נקבה, וצריך אני לעשותה זבחי שלמים. הפליגם בדברים והלכו להם.<br>מיד גברה (לשון זו קשה היא, ונראה שבתוספתא נתחברו שני מעשים לאחד (""חז""ל"", עמוד 528, הערה 79)) ידם של בית שמיי וביקשו לקבוע הלכה כמותם. והיה שם בבא בן בוטא, שהוא מתלמידי בית שמיי, והיה יודע שהלכה כדברי בית הלל. הלך והביא את כל צאן קידר והעמידם בעזרה, ואמר: כל מי שצריך להביא עולות ושלמים יבוא וייטול ויסמוך. באו ונטלו את הבהמות, והעלו עולות ושלמים וסמכו עליהם. בו ביום נקבעה הלכה כדברי בית הלל, ולא ערער אדם בדבר.<br><br>ב<b>בבלי ביצה</b> כ,א-ב אמרו: תנו רבנן: מעשה בהלל הזקן שהביא עולתו לעזרה לסמוך עליה (ביום טוב). חברו עליו תלמידי שמאי, אמרו לו: מה טיבה של בהמה זו (שאתה מביא)? אמר להם: נקבה היא, ולזבחי שלמים הבאתיה. כשכש לה בזנבה, והלכו להם.<br>ואותו היום גברה (אפשר לפרש: באותו היום שגברה (""חז""ל"", עמוד 528, הערה 80)) ידם של בית שמאי, וביקשו לקבוע הלכה כמותם. והיה שם זקן אחד מתלמידי שמאי, ובבא בן בוטא שמו, שהיה יודע שהלכה כבית הלל. שלח והביא כל צאן קדר שבירושלים והעמידם בעזרה, ואמר: כל מי שרוצה להביא עולה - יבוא ויסמוך, שלמים - יבוא ויסמוך. ואותו היום גברה ידם של בית הלל וקבעו הלכה כמותם, ולא היה שם אדם שערער בדבר כלום.<br><br>בתוספתא ובבבלי חסרה הפסקה ""פעם אחת נכנס לעזרה ומצאה שוממת. אמר: יִשֹּׁמּוּ בתיהן של אֵילּוּ שהֵישַׁמוּ את בית אלהינו"".</small><br><br>מימרה זו ישנה גם בירושלמי מעשר שני ה,ו.<br><b>אמר רבי יצחק בירבי לעזר</b> (אמורא ארץ ישראלי בדור הרביעי)<b>: הדא כסא</b> (במקבילה בביצה: 'הדא אמרה:'. ובמעשר שני אין שתי מילים אלו) <b>כשירותה</b> (במסירה שלפנינו נמחקה 'כ' ונכתבה במקומה 'ב' כמו במקבילה בביצה. אבל במעשר שני: 'כשרותה') <b>בעייא מוליי</b> (משפט סתום שאין בידי לפרשו)<b>. ססא דקיסא מיניה וביה</b> – תולעת העץ ממנו ובו (מן העץ עצמו נוצר ויוצא הזחל האוכל ומכרסם את העץ, ואינו בא ממקום אחר)<b>. כל גומרא דלא כוויא בשעתה לא כוייא</b> – כל גחלת שאינה בוערת בזמנה לא תבער. - המשפטים האלה הם משלים למעשהו של בבא בן בוטא. המשפט השני הוא משל לכך שבבא בן בוטא שגרם שתיקבע הלכה שלא כבית שמאי היה מתלמידי בית שמאי. המשפט השלישי הוא משל לכך שבבא בן בוטא עשה מעשהו מיד בשעה שמצא את העזרה שוממת, שאילו היה עושה לאחר זמן לא היה מעשהו מועיל שתיקבע הלכה כבית הלל<b>.</b><br><br>ומביאים ברייתא: (במקבילה נוסף 'שוב') <b>מעשה באחד מתלמידי בית</b> (במקבילה אין מילה זו) <b>הלל שהביא</b> – ביום טוב, <b>עולתו</b> – עולת ראייה, <b>לעזרה וסמך עליה, וראהו אחד מתלמידי בית</b> (במקבילה אין מילה זו) <b>שמי. אמר להן</b> (צריך לומר כמו במקבילה: 'אמר לו') – תלמיד בית שמאי<b>: מה זו סמיכה?</b> – מדוע אתה סומך? (נראה שאותו תלמיד בית שמאי לא ידע האם הבהמה הובאה לשם עולה או לשם שלמים, ומשום כך לא העיר אלא על הסמיכה, שראה כשהיא נעשתה) <b>אמר לו</b> – תלמיד בית הלל<b>: מה זו שתיקה?</b> – כלומר, אתה רמזת לי שאינני בקי בהלכות סמיכה, ואף אני רומז לך שאינך בקי בהלכות שתיקה (""תוספתא כפשוטה""). <b>ושיתקו</b> – את תלמיד בית שמאי, <b>בנזיפה</b> (בגערה) <b>והלך לו.</b><br><br><small>עד כאן המקבילה בירושלמי ביצה.<br><br>ב<b>תוספתא חגיגה</b> ב,יב שנו: שוב מעשה בתלמיד אחד מתלמידי בית הלל שסמך על העולה בעזרה. מצאו תלמיד אחד מתלמידי בית שמיי, אמר לו: מה זה סמיכה? אמר לו: מה זה שתיקה? שיתקו בנזיפה.<br><br>ב<b>בבלי ביצה</b> כ,ב אמרו: שוב מעשה בתלמיד אחד מתלמידי בית הלל שהביא עולתו לעזרה לסמוך עליה. מצאו תלמיד אחד מתלמידי בית שמאי. אמר לו: מה זו סמיכה? - אמר לו: מה זו שתיקה? שיתקו בנזיפה, והלך לו.</small>"
Jerusalem Talmud Chagigah 2:4:1,<strong><big>משנה:</big></strong> עֲצֶרֶת שֶׁחָלָה לִהְיוֹת עֶרֶב שַׁבָּת בֵּית שַׁמַּאי אוֹמְרִים יוֹם טְבוֹחַ לְאַחַר שַׁבָּת. וּבֵית הִלֵּל אוֹמְרִים אֵין לָהֶן יוֹם טְבוֹחַ וּמוֹדִין שֶׁאִם חָלָה לִהְיוֹת בַּשַׁבָּת שֶׁיּוֹם טְבוֹחַ לְאַחַר שַׁבָּת וְאֵין כֹּהֵן גָּדוֹל מִתְלַבֵּשׁ בְּכֵלָיו וּמוּתָּרִין בִּסְפֵּד וּבְתַעֲנִית שֶׁלֹּא לְקַייֵם דִּבְרֵי הָאוֹמְרִין עֲצֶרֶת לְאַחַר שַׁבָּת׃,"<big><strong>משנה</strong></big><br><b>עצרת</b> – חג השבועות, <b>שחלה להיות ערב שבת</b> – ביום שישי, <b>- בית שמי אומרים: יום טבוח</b> – יום שחיטת עולות ראייה, <b>לאחר שבת</b> – ביום ראשון, יומיים אחרי החג, שהרי לדעת בית שמאי אין מביאים עולות ראייה ביום טוב, ולמחר אינן קרבות, לפי שאינן דוחות את השבת, לכן מקריבים אותן ביום ראשון<b>, ובית הלל אומרים: אין להן</b> (צריך לומר כמו בכתבי היד של המשנה: '<b>לה</b>') <b>יום טבוח</b> – אין צורך ביום טבוח, שכן לדעת בית הלל עולות ראייה קרבות ביום טוב עצמו<b>. ומודין</b> – בית הלל, <b>שאם חלה</b> – עצרת, <b>להיות בשבת, שיום טבוח</b> – יום שחיטת עולות ראייה ושלמי חגיגה, <b>לאחר שבת</b> – ביום ראשון, יום אחרי החג, משום שאף לדעת בית הלל עולות ראייה ושלמי חגיגה אינם דוחים את השבת<b>.</b><br><b>ואין כהן גדול מתלבש בכליו</b> – ביום טבוח של עצרת שהוא ביום ראשון כוהן גדול אסור ללבוש את שמונה בגדי כוהן גדול שהוא לובש בעבודתו במקדש<b>. מותרין</b> (בכתב יד אחד של המשנה: 'ומותרין') <b>בסֵפֶד ובתענית</b> – ביום טבוח של עצרת שהוא ביום ראשון (כשעצרת חלה להיות בערב שבת לבית שמאי, וכשעצרת חלה להיות בשבת גם לבית הלל)<b>, שלא לקיים את דברי האומרין: עצרת לאחר שבת</b> – לפי הלוח השמשי הקבוע של הצדוקים, שאין לו התאמה ללוח של חכמינו, חג השבועות שלהם חל לעולם ביום ראשון בחמישה עשר בסיוון שלהם, ואפשר שיחול יום זה למחרת חג השבועות של הפרושים. וכדי להוציא מליבם של הצדוקים, אמרו חכמים שביום טבוח של עצרת שהוא ביום ראשון מותרים בספד ובתענית, שלא ייראה כאילו נוהגים כדעתם של הצדוקים שאותו יום הוא יום טוב שאסור בספד ובתענית. ומשום כך ביום טבוח של עצרת שהוא ביום ראשון כוהן גדול אסור להתלבש בכליו, שכן הכוהן הגדול היה מתלבש בכליו בשבתות ובימים טובים אף אם לא היה מקריב, מפני כבוד השבת ויום טוב (לדעת רבי עוקבה בירושלמי להלן. ברם לדעת רבי יוסי בירבי בון שבכל יום היה כוהן גדול מתלבש בכליו אף אם לא היה מקריב, אין מובן מדוע אין כוהן גדול מתלבש בכליו ביום טבוח של עצרת שהוא ביום ראשון)<b>.</b><br><br><small>'טְבוֹחַ' אינה צורת מקור אלא צורה שמנית במשקל קְטוֹל ומשמעה 'טֶבַח'.</small>"
Jerusalem Talmud Chagigah 2:4:2,<strong><big>הלכה:</big></strong> עֲצֶרֶת שֶׁחָלָה לִהְיוֹת עֶרֶב שַׁבָּת. בֵּית שַׁמַּאי אוֹמְרִים. יוֹם טְבוֹחַ שֶׁלָּהּ לְאַחַר שַׁבָּת. בֵּית הִלֵּל אוֹמְרִים. אֵין לָהּ יוֹם טְבוֹחַ. אֶלָּא יוֹמָהּ הוּא טְבוּחָהּ. הָא בֵית שַׁמַּי אוֹמְרִים. יוֹם טְבוֹחַ שֶׁלָּהּ אַחַר שַׁבָּת. [וְאֵין] כֹּהֵן גָּדוֹל מִתְלַבֵּשׁ בְּכֵלָיו. (קוֹל) [מִקַּל] וָחוֹמֶר. מָה אִם בְּשָׁעָה שֶׁיֵּשׁ שָׁם שְׁלָמִים וְעוֹלוֹת כְּדִבְרֵי בֵית הִלֵּל אֵין כֹּהֵן גָּדוֹל מִתְלַבֵּשׁ בְּכֵלָיו. בְּשָׁעָה שֶׁאֵין שְׁלָמִים וְעוֹלוֹת כְּדִבְרֵי בֵית שַׁמַּי לֹא כָל־שֶׁכֵּן.,"<big><strong>תלמוד</strong></big><br>במשנה שנינו: <b>""עצרת שחלה להיות ערב שבת - בית שמי אומרים: יום טבוח שלה לאחר שבת. בית הלל אומרים: אין לה יום טבוח"".</b><br>מפרשים: <b>אלא יומה הוא טבוחה</b> – לדעת בית הלל, אל תאמר שאין לה יום טבוח כלל, אלא היום שבו היא חלה הוא יום טבוח שלה<b>.</b><br><br>ושואלים: <b>הא</b> – הנה (שנינו במשנה), <b>בית שמי אומרים: יום טבוח שלה אחר שבת</b> – כשחלה עצרת להיות בערב שבת, יום טבוח של עצרת הוא ביום ראשון<b>; כהן גדול מתלבש בכליו?</b> – לדעת בית שמאי, האם הכוהן הגדול מתלבש בכליו ביום טבוח של עצרת שהוא ביום ראשון כשחלה עצרת להיות בערב שבת? (מגיה הוסיף במסירה שלפנינו את המילה 'ואין' לפני 'כהן גדול'. מסתבר שהמגיה הבין שמשפט זה מציע את הדין התופס במקרה זה, ועל כן הגיה כך, כיוון שמן הקול וחומר בהמשך מוכח שכוהן גדול אינו מתלבש בכליו. ברם מסתבר (לאור המבנה הדומה להלן), כי חלק זה של המשפט הוא בעיה, הנפשטת בהמשך מן הקול וחומר, ולפי זה השלמת המגיה מוטעית (""בירורי ירושלמי"", ""סידרא"" כ, עמוד 157, הערה 2))<br>ומשיבים: <b>קול וחומר</b> (מגיה תיקן במסירה שלפנינו 'קול' ל'מִקל', ושמא תוספת האות מ""ם בידי המגיה נועדה להפוך חלק זה של המשפט מפשיטת בעיה לנימוק לקביעה הקודמת, וכהבנת המגיה שם (שם, הערה 3). - 'קול' היא הצורה המקורית)<b>, מה אם בשעה שיש שם שלמים ועולות כדברי בית הלל</b> – כשחלה עצרת להיות בשבת, ויום טבוח שלה הוא ביום ראשון אף לדעת בית הלל, מקריבים באותו יום עולות ראייה ושלמי חגיגה, משום שאינם דוחים את השבת, <b>- אין כהן גדול מתלבש בכליו</b> – באותו יום, כמו ששנינו במשנתנו<b>, בשעה שאין שלמים ועולות כדברי בית שמי</b> – כשחלה עצרת להיות בערב שבת, ויום טבוח שלה הוא ביום ראשון לדעת בית שמאי, מקריבים באותו יום עולות ראייה אבל לא שלמי חגיגה, משום שביום טוב אין מביאים עולות ראייה אבל מביאים שלמי חגיגה, <b>- לא כל שכן?!</b> – בוודאי ובוודאי שאין כוהן גדול מתלבש בכליו באותו יום."
Jerusalem Talmud Chagigah 2:4:3,"כָּתוּב אֶחָד אוֹמֵר וְחַ֤ג הַקָּצִיר֙ בִּכּוּרֵ֣י מַֽעֲשֶׂ֔יךָ. וְכָתוּב אֶחָד אוֹמֵר כָּל־מְלֶ֥אכֶת עֲבֹדָ֖ה לֹ֣א תַֽעֲשׂ֑וּ. אָמַר רִבִּי חֲנַנְיָה. כֵּיצַד יִתְקַייְמוּ שְׁנֵי מִקְרָאוֹת הַלָּלוּ. בְּשָׁעָה שֶׁהוּא חָל בַּחוֹל אַת חוֹגֵג <i data-overlay=""Venice Columns"" data-value=""78b""></i>וְשׁוֹבֵת. וּבְשָׁעָה שֶׁהוּא חָל בַּשַּׁבָּת לְמָחָר אַתְּ חוֹגֵג וְקוֹצֵר. אָמַר רִבִּי יוֹסִי בֵּירִבִּי בּוּן. <i data-overlay=""Vilna Pages"" data-value=""12b""></i>וּבִלְבַד שִׁיבֳּלִים לְעִיסָּתוֹ. כְּהָדָא דְתַנֵּי. לָהֶן אִינַשׁ דִּיהֶוֵי עֲלוֹהִי אָעִין וְבִכּוּרִין. הָאוֹמֵר. הֲרֵי עָלַי עֵצִים לַמִּזְבֵּחַ וְגִיזִירִין לַמַּעֲרָכָה. אָסוּר (בִּסְפֶד) [בַּהֶסְפֶּד] וְתַעֲנִית וּמִלְעֲשׂוֹת מְלָאכָה בוֹ בַיּוֹם.","כאן התחלת מקבילה בירושלמי מגילה א,ג.<br><b>כתוב אחד אומר</b> – בעניין שלוש רגלים<b>: ""וְחַג הַקָּצִיר בִּכּוּרֵי מַעֲשֶׂיךָ</b> אֲשֶׁר תִּזְרַע בַּשָּׂדֶה<b>""</b> (שמות כג,טז) – תחוג את חג הקציר (חג השבועות), הוא קציר ביכורי תבואתך שזרעת בשדה. ויש ללמוד מהלשון ""חג הקציר"" שקוצרים בחג הזה, הרי שמותר לקצור בחג השבועות<b>, וכתוב אחר אומר</b> – בעניין חג השבועות<b>: ""כָּל מְלֶאכֶת עֲבֹדָה לֹא תַעֲשׂוּ""</b> (ויקרא כג,כא) – חג השבועות אסור במלאכה שיש בה משום עבודה. הרי שאסור לעשות מלאכה בחג השבועות<b>. אמר רבי חנניה: כיצד יתקיימו שני מקראות הללו?</b> – איך יתפרשו שני הכתובים הסותרים זה את זה? <b>בשעה שהוא</b> – חג השבועות, <b>חל בחול, את</b> (אתה) <b>חוגג</b> – אתה מקריב עולות ראייה ושלמי חגיגה בו ביום, מפני שהם קרבים ביום טוב, <b>ושובת</b> – ממלאכה בו ביום, מפני שהוא יום טוב (וזהו שהכתוב אומר: ""כל מלאכת עבודה לא תעשו"")<b>, ובשעה שהוא</b> – חג השבועות, <b>חל בשבת, למחר</b> – ביום ראשון, שהוא יום טבוח, <b>את</b> (אתה) <b>חוגג</b> – אתה מקריב עולות ראייה ושלמי חגיגה, מפני שאינם קרבים בשבת, שכן רק קורבנות ציבור קרבים בשבת, <b>וקוצר</b> – ביום שאתה חוגג (וזהו שהכתוב אומר: ""וחג הקציר"")<b>.</b><br><b>אמר רבי יוסי בירבי בון</b> (מגדולי אמוראי ארץ ישראל בדור החמישי)<b>: ובלבד שִׁיבֳּלִים לעיסתו</b> – כשחל חג השבועות בשבת, הוא מותר ביום ראשון, כשהוא מקריב עולות ראייה ושלמי חגיגה, רק לקצור שיבולים כדי לעשות מהם עיסה לצורך אכילתו, אם כלתה עיסתו, כי אסור לאדם לעשות מלאכה ביום שקורבנו קרב, כאמור להלן (הלשון 'שִׁיבֳּלִים לעיסתו' נמצא בכמה מקומות בירושלמי: 'המלקט שִׁיבֳּלִין לעיסתו', 'מוכר לו שִׁיבֳּלִין לעיסתו', 'המקטף שִׁיבֳּלִין לעיסתו'. לכן אין לגרוס כאן: 'שֶׁיַּבְלִים לעיסתו' - יבלום ויצמצם)<b>.</b><br>כאן התחלת מקבילה גם בירושלמי פסחים ד,א.<br>ומציעים ברייתא המסייעת לאמור לפני כן: <b>כהדא דתני:</b> – כמו (הברייתא) הזאת ששונה (התנא): <b>להן</b> (במקבילה בפסחים נוסף 'כל') <b>אינש דיהוי עלוהי אעין ובכורין</b> – (חובת התענית בימים שגזרו תענית על הציבור חלה על הכול) חוץ מאדם שיהיה עליו עצים וביכורים (נדר של עצים או של ביכורים, שיקבל על עצמו בנדר להביא עצים למזבח או ביכורים למקדש, שדינו שביום שהוא מביא אותם הוא אסור בספד, בתענית ובעשיית מלאכה, שהרי הם כקורבן)<b>. האומר:</b> ""<b>הרי עלי</b> – שקיבל עליו בנדר לתת <b>עצים למזבח וגיזירין</b> (חתיכות עץ) <b>למערכה</b> – של עצים שעל המזבח"" <b>- אסור בסֵפֶד ו</b>ב<b>תענית ומלעשות מלאכה בו ביום</b> – ביום שהוא מביא אותם, שהרי הם כקורבן, וביום שקורבנו של אדם קרב הוא אסור בספד, בתענית ובעשיית מלאכה, מפני שיום טוב הוא לו (המשפט השני בעברית מפרש את עניינם של עצים שבמשפט הראשון בארמית) (הספד והתענית האמורים כאן הם מנהגים פולחניים. אנשים היו רגילים לספוד ולהתענות דבר יום ביומו, ללא תלות במת או בצער, כי אם מסיבות פולחניות. ראה מה שכתבנו בעניין זה בירושלמי מגילה א,ג)<b>.</b><br><br><small>עד כאן המקבילות בירושלמי מגילה ופסחים.<br>סוגיה זו מקורה בחגיגה והועתקה מכאן למגילה.<br><br>הברייתא בירושלמי של עצים וביכורים היא ברייתא ארמית קדמונית, שנספח אליה לשון עברי החוזר עליה דרך פירוש ומשלים אותה (""מגילת תענית"", עמוד 220).<br>נראה שהלכה ארמית עתיקה זו נספחה במקורה אל ניסוח הלכתי שחייב את הציבור בתענית או בקבוצת תעניות, ועל כן היא מסתפקת באמירה ""חוץ מאדם שיש עליו עצים וביכורים"", בלא צורך לפרש את דינו של אדם זה, וכוונתה שהוא פטור מן התעניות שפורטו לעיל (""בעקבות הדף החדש של הביאור למגילת תענית"", ""תרביץ"" עז, עמוד 417).<br>ההלכה פותחת בארמית ומסיימת בעברית, פותחת בעצים וביכורים ומסיימת בעצים בלבד. מנוסח החלק הארמי מתברר שהעצים והביכורים נתפסים כשווים זה לזה. השוויון הזה תמוה, שהרי ביכורים הם חובה מן התורה ואילו הבאת עצים על ידי יחיד הם רשות. אפשר שזו הסיבה שבנוסח ההלכה בעברית, שהוא בוודאי מאוחר יותר, מופיעים עצים בלבד (""לגלות נסתרות: פרשנות והלכה במגילות קומראן"", עמוד 336).<br><br>אפשר שלביכורים יש גדר של נדר או נדבה משום שהמפריש אותם אומר ""הרי אלו ביכורים"".</small>"
Jerusalem Talmud Chagigah 2:4:4,מוֹדִים שֶׁאִם חָלָה לִהְיוֹת בַּשַׁבָּת שֶׁיּוֹם טְבוֹחַ שֶׁלָּהּ לְאַחַר שַׁבָּת. הָא בֵית הִלֵּל אוֹמְרִים. יוֹם טְבוֹחַ שֶׁלָּהּ לְאַחַר שַׁבָּת. עוֹרוֹת שֶׁל מִי. רִבִּי טָבִי בְשֵׁם רִבִּי יֹאשִׁיָּה. אִיתְפּלְּגוֹן רִבִּי יוֹחָנָן וְרִבִּי שִׁמְעוֹן בֶּן לָקִישׁ. רִבִּי יוֹחָנָן אָמַר. שֶׁלְּכָל־הַמִּשְׁמָרוֹת. רִבִּי שִׁמְעוֹן בֶּן לָקִישׁ אָמַר. שֶׁלְאוֹתוֹ הַמִּשְׁמָר. וַתְּ אָמַר. יוֹם טְבוֹחַ שֶׁלָּהּ לְאַחַר שַׁבָּת. עוֹרוֹת שֶׁלְמִי. תַּפְלוּגְתָא דְּרִבִּי יוֹחָנָן וְרִבִּי שִׁמְעוֹן בֶּן לָקִישׁ. אָמַר רִבִּי יוֹחָנָן. עֲצֶרֶת יֵשׁ לָהּ תַּשְׁלוּמִין כָּל־שִׁבְעָה. הָתִיב רַב הוֹשַׁעְיָה. וְהָא תַנֵּי. מַה הַחוֹדֶשׁ לִמְנוּייָו יוֹם אֶחָד אַף הָעֲצֶרֶת לִמְנוּייָהּ יוֹם אֶחָד. אָמַר רִבִּי לָא. שֶׁאִם לֹא חָג בָּרִאשׁוֹן יָחוּג כָּל־שִׁבְעָה.,"במשנה שנינו: <b>""מודים שאם חלה להיות בשבת, שיום טבוח שלה לאחר שבת"".</b><br>שואלים: <b>הא</b> – הנה (שנינו במשנה), <b>בית הלל</b> (צריך לומר: 'בית <b>שמי</b>' (ראה להלן)) <b>אומרים: יום טבוח שלה לאחר שבת</b> – כשחלה עצרת להיות בערב שבת, יום טבוח של עצרת הוא ביום ראשון<b>; עורות של מי?</b> – לדעת בית שמאי, למי שייכים עורותיהם של עולות הראייה הקרבות ביום טבוח של עצרת שהוא ביום ראשון כשחלה עצרת להיות בערב שבת?<br>ומשיבים בהצעת מחלוקת אמוראים: <b>רבי טבי</b> (אמורא ארץ ישראלי בדור השלישי) אמר <b>בשם רבי יאשיה</b> (אמורא ארץ ישראלי בדור השלישי)<b>: איתפלגון</b> – נחלקו <b>רבי יוחנן</b> (גדול אמוראי ארץ ישראל בדור השני) <b>ורבי שמעון בן לקיש</b> (מגדולי אמוראי ארץ ישראל בדור השני)<b>. רבי יוחנן אמר: של כל המשמרות</b> – עורותיהם של עולות הראייה שייכים לכוהני כל המשמרות, כדין קורבנות יום טוב (ראה משנה סוכה ה,ז), מכיוון שקורבנות אלה באים מחמת יום טוב וכתשלומים לקורבנות שלא הוקרבו ביום טוב<b>. רבי שמעון בן לקיש אמר: של אותו המשמר</b> – עורותיהם של עולות הראייה שייכים לכוהני המשמרת של אותו יום, מכיוון שקורבנות אלה אינם מוקרבים ביום טוב<b>.</b><br><br>ושואלים עוד: <b>ות</b> (='ואת') <b>אמר</b> (הוא ""את אמר"" הרגיל בירושלמי, ומסתבר שהוי""ו בתחילת המילה היא מן הוי""וים המיותרות הרגילות בירושלמי (""בירורי ירושלמי"", ""סידרא"" כ, עמוד 158, הערה 4))<b>:</b> – ואתה אומר (במשנה): <b>יום טבוח שלה לאחר שבת</b> – כשחלה עצרת להיות בשבת, יום טבוח של עצרת הוא ביום ראשון לדברי הכול (שכן במקרה זה מסכימים בית שמאי ובית הלל)<b>; עורות של מי?</b> – למי שייכים עורותיהם של עולות הראייה הקרבות ביום טבוח של עצרת שהוא ביום ראשון כשחלה עצרת להיות בשבת?<br>ומשיבים בהצעת מחלוקת אמוראים: <b>תפלוגתא ד-</b> – מחלוקת של <b>רבי יוחנן ורבי שמעון בן לקיש</b> – כאמור לעיל (המונח ""תפלוגתא"" שבקטע זה רומז למחלוקת שצוינה בקטע הקודם (שם, עמוד 162))<b>.</b><br><br><small>1. ""עצרת שחלה להיות ערב שבת...""<br>2. הא בית שמי אומרים...<br>3. ""מודים שאם חלה להיות בשבת...""<br>4. הא בית הלל אומרים...<br>5. ות אמר...<br>חלקה הראשון של הסוגיה (קטעים 1-2) מובן היטב: אחרי מובאה קצרה מן המשנה, המלווה בתוספת פרשנית קצרה בסוף (""אלא יומה הוא טבוחה""), מובא דיון קצר בשיטת בית שמאי, שבו נפשט שכוהן גדול אינו מתלבש בכליו במקרה זה. ברם, המשך הסוגיה בעייתי. ראשית, קביעת התלמוד בקטע 4 ""הא בית הלל אומרים"" איננה מדויקת, שהרי לפי המשנה, הן בית הלל והן בית שמאי מודים שאם עצרת חלה בשבת, יום טבוח שלה חל אחר השבת, ומדוע ייחסו דעה זו דווקא לבית הלל? שנית, עצם הימצאותו של קטע 5 כאן אינו מובן, שהרי אחרי שנפשטה הבעיה ""עורות של מי?"" בקטע הקודם (4), מדוע היו צריכים לשאול ולענות שוב כפי ששאלו וענו בקטע הקודם?<br>לאור הקשיים, הן בסוגיה עצמה והן לפי הפירושים השונים שהוצעו לה, דומה שאין מנוס מלהגיה את הסוגיה הגהה קלה. בקטע 4 נראה שיש להגיה ""הא בית שמי אומרים"" תחת ""הא בית הלל אומרים"". הנוסח שלפנינו נוצר מתיקון הנוסח, כיוון שדברי בית שמאי כבר נידונו בקטע 2, כך שלכאורה לא היה צורך להתייחס לדברי בית שמאי שוב בקטע 4. לפי הגהה זו, הסוגיה שאלה שתי שאלות בקשר לשיטת בית שמאי: 1. כיצד מתלבש הכוהן הגדול ביום ראשון כאשר עצרת חלה להיות בערב שבת (קטע 2)? 2. עורות של מי ביום ראשון כאשר עצרת חלה להיות בערב שבת (קטע 4)? בעקבות זאת שאלו שוב בקטע 5 שאלה דומה לכאורה אך בכל זאת שונה: ""את אמר"" במשנה, כשעצרת חלה להיות בשבת, ש""יום טבוח שלה לאחר שבת""; עורות של מי במקרה זה? כאן, כיוון שדברי המשנה שעליה מוסבת הבעיה הם אליבא דכולי עלמא, נקטו את הלשון ""את אמר"" ולא ""הא רבי פלוני אמר"". אולם למרות שהבעיה כאן שונה מן הבעיה הקודמת, פשטו שהתשובה היא זהה, וכי החולקים שם יחלקו גם בענייננו.<br>לכאורה יש קושי מסוים בהגהה זו ובפירוש שהצענו בעקבותיה, שלפי הצעתנו, הפסקה במשנה שהובאה בקטע 3 בתלמוד אינה במקומה, כיוון שקטע 4 אינו מוסב על פסקה זו, אלא על הפסקה הקודמת במשנה שהובאה בקטע 1 בתלמוד. לפי דברינו, הפסקה בקטע 3 בתלמוד היתה צריכה לבוא אחרי קטע 4 ולפני קטע 5. אלא שלאמיתו של דבר אין זה קושי כלל, שכן, כידוע, הפסקאות של המשנה המצויות בנוסחי הירושלמי שלפנינו אינן חלק מנוסח התלמוד, אלא נוספו בידי מעתיקים מאוחרים יותר - לפעמים שלא במקום המתאים, כפי שקרה ככל הנראה כאן (""בירורי ירושלמי"", ""סידרא"" כ, עמודים 157-163).<br><br>לולא פשיטת השאלה השנייה בירושלמי, המבוססת על הסברה (כרגיל כשבעיה בירושלמי נפשטת בסגנון ""תפלוגתא"") ולא על מקור ספרותי מפורש, אפשר היה לטעון שלכל הדעות העורות ביום טבוח של עצרת שהוא ביום ראשון כשחלה עצרת להיות בשבת הם לכוהני כל המשמרות, כי הקורבנות נידונים כקורבנות יום טוב ולא כקורבנות חול, כיוון שיום זה הוא למחרת חג השבועות וקרבים בו עולות ראייה ושלמי חגיגה כמו ביום טוב שחל בחול (זה שלא כמו שכתב ב""בירורי ירושלמי"", ""סידרא"" כ, עמוד 163, הערה 33).<br>חיזוק לטענה זו שאפשר היה לטעון יש בירושלמי להלן ג,ז שאמרו: ""יום טבוח (שלמחרת חג השבועות) כעצרת"". אומנם שם אמרו כך לעניין טהרת עם הארץ ברגל בירושלים.</small><br><br><b>אמר רבי יוחנן</b> (גדול אמוראי ארץ ישראל בדור השני)<b>: עצרת יש לה תשלומין כל שבעה</b> – מביאים עולות ראייה ושלמי חגיגה בחג השבועות במשך שבעה ימים, ביום טוב של חג השבועות ובששת הימים שאחריו, שאף חג השבועות יש לו תשלומים כל שבעה כמו חג הפסח וחג הסוכות<b>.</b><br>ומציעים קושיה ממקור תנאי על הדעה שלפני כן: <b>התיב</b> – השיב (הקשה) <b>רב הושעיה</b> (אמורא בדור השלישי)<b>: והא תני:</b> – והרי (התנא) שונה: אמרה תורה: מְנֵה ימים וקַדֵּש חודש, מְנֵה ימים וקַדֵּש עצרת (יש לספור מספר מסוים של ימים מתחילת החודש ולקדש את היום שלאחריהם כראש החודש הבא, ויש לספור ארבעים ותשעה ימים מאחרי יום טוב הראשון של חג הפסח ולקדש את יום החמישים כחג השבועות). <b>מה החודש למנוייו יום אחד</b> – כשם שראש החודש הוא יום אחד, כמו כל אחד מהימים הנמנים עד ראש החודש<b>, אף העצרת למנוייה יום אחד</b> – כך גם חג השבועות הוא יום אחד, כמו כל אחד מהימים הנמנים עד חג השבועות. ומכאן יש ללמוד שעצרת היא יום אחד בלבד ואין לה תשלומים כל שבעה, שלא כרבי יוחנן (בעניין ראש חודש אין מצווה מפורשת למנות ימים, אלא הכוונה היא שאין לקדש את ראש החודש הבא עד שיעבור מספר מסוים של ימים מתחילת החודש הנוכחי, עשרים ותשעה או שלושים ימים)<b>.</b><br>ומתרצים את הקושיה: <b>אמר רבי לָא</b> (רבי אלעאי, אמורא ארץ ישראלי בדור השלישי)<b>: שאם לא חג בראשון יחוג כל שבעה</b> – חובת החגיגה בחג השבועות היא להביא עולות ראייה ושלמי חגיגה ביום טוב, אבל יש לה תשלומים כל שבעה, שמי שלא הביא עולת ראייה ושלמי חגיגה ביום טוב, הרי זה מקריב אותם בששת הימים שאחר יום טוב<b>.</b><br><br><small>ב<b>בבלי חגיגה</b> יז,א אמרו: אמר רבי אלעזר אמר רבי אושעיא: מניין לעצרת שיש לה תשלומים כל שבעה? שנאמר: ""בחג המצות ובחג השבועות ובחג הסוכות"" (דברים טז,טז) - מקיש חג השבועות לחג המצות. מה חג המצות - יש לו תשלומים כל שבעה, אף חג השבועות - יש לו תשלומים כל שבעה.<br><br>תשלומים לעצרת כל שבעה ימים אינם נזכרים בספרות התנאית אלא רק בדברי אמוראים בשני התלמודים. מפשטות לשון המשנה נראה שקיים רק יום טבוח אחד.<br><br>וב<b>בבלי חגיגה</b> יז,ב אמרו: ...תני רבה בר שמואל: אמרה תורה: מנה ימים וקדש חודש, מנה ימים וקדש עצרת. מה חודש למנוייו, אף עצרת למנוייה. מאי לאו גמר מחודש, מה חודש יום אחד, אף עצרת יום אחד!<br>אמר רבא: ותסברא? אטו עצרת, יומי מנינן, שבועי לא מנינן? (החג נקבע על פי השבועות, וכיוון שכך יש לעשות שבוע שלם לתשלומי עצרת, לפי שמנוייה לשבועות)...<br><br>בשני התלמודים הקשו אותה קושיה אך תירצו תירוצים שונים. אפשר שבירושלמי לא תירצו כמו בבבלי משום שלדעת הירושלמי אין בעצרת מצווה למנות שבועות אלא ימים בלבד.</small>"
Jerusalem Talmud Chagigah 2:4:5,רִבִּי יוֹסֵי בֵּירִבִּי בּוּן בְּשֵׁם רִבִּי יְהוֹשֻׁעַ בֶּן לֵוִי. בְּכָל־יוֹם כֹּהֵן גָּדוֹל מִתְלַבֵּשׁ בְּכֵלָיו וּבָא וּמַקְרִיב תָּמִיד שֶׁלְשַׁחַר. אִם יֵשׁ נְדָרִים וּנְדָבוֹת הוּא מַקְרִיבָן. וְהוֹלֵךְ וְאוֹכֵל בְּתוֹךְ בֵּיתוֹ. וּבָא וּמַקְרִיב תָּמִיד שֶׁלְּבֵין הָעַרְבָּיִם. וּבָא וְלָן בִּלִשְׁכַּת פַּלְהֶדְרִין. רִבִּי עוּקְבָּה בְשֵׁם רִבִּי יְהוֹשֻׁעַ בֶּן לֵוִי לֹא הָיָה עוֹשֶׁה כֵן אֶלָּא בַשַּׁבָּתוֹת וּבְיָמִים טוֹבִים. אִת תַּנָּיֵי תַנֵּי. הַצִּיץ מְרַצֶּה עַל מִצְחוֹ. אִת תַּנָּיֵי תַנֵּי אֲפִילוּ בְזָוִית. מָאן דְּאָמַר. הַצִּיץ מְרַצֶּה עַל מִצְחוֹ. וְהָיָ֤ה עַל־מִצְחוֹ֙ תָּמִ֔יד. וּמָאן דְּאָמַר. אֲפִילוּ בְזָוִית. מֵהָדָא דְיוֹם הִַכִּיפּוּרִים. מָאן דְּאָמַר. הַצִּיץ מְרַצֶּה עַל מִצְחוֹ. מְסַיּיֵּעַ לְרִבִּי יוֹסֵי בֵּירִבִּי בּוּן. מָאן דְּאָמַר. אֲפִילוּ בְזָוִית. מְסַיּיֵּעַ לְרִבִּי עוּקְבָּה.,"כאן התחלת מקבילה בירושלמי יומא א,ב.<br>מביאים מחלוקת אמוראים.<br><b>רבי יוסי בירבי בון</b> (מגדולי אמוראי ארץ ישראל בדור החמישי) אמר <b>בשם רבי יהושע בן לוי</b> (אמורא ארץ ישראלי בדור הראשון)<b>: בכל יום</b> – מימי השנה, <b>כהן גדול מתלבש בכליו</b> – בגדי כוהן גדול, <b>ובא ומקריב תמיד של</b> ה<b>שחר</b> – אם רצה להקריב אותו, שכוהן גדול קודם לכל שאר הכוהנים<b>. אם יש נדרים ונדבות הוא מקריבן</b> – אם רצה להקריב אותם<b>. והולך ואוכל</b> (במקבילה אין מילה זו) <b>בתוך ביתו</b> (ב""שערי תורת ארץ ישראל"" הגיה: 'והולך ואוכל <b>בלשכת פלהדרין</b>' - שהיתה בעזרה, שאוכל שם מקודשי המקדש)<b>, ובא ומקריב תמיד של בין הערבים</b> – אם רצה להקריב אותו<b>, ובא ולן</b> – בלילה, <b>בלשכת פלהדרין</b> (ב""שערי תורת ארץ ישראל"" הגיה: 'ובא ולן <b>בתוך ביתו</b>'. - רק בשבעת ימים קודם יום הכיפורים, כשמפרישים את הכוהן הגדול מביתו ללשכת פלהדרין, הוא לן שם)<b>.</b><br><b>רבי עוקבה</b> (אמורא בבלי בדור השני שעלה לארץ ישראל ונסמך) אמר <b>בשם רבי יהושע בן לוי: לא היה עושה כן</b> – כוהן גדול לא היה מתלבש בכליו בכל יום, <b>אלא בשבתות ובימים טובים</b> – שמפני כבוד השבת ויום טוב היה מתלבש בכליו<b>.</b><br><br><small>לדעת רבי יוסי בירבי בון, היה כוהן גדול מתלבש בכליו בכל יום אף אם לא היה מקריב. ולדעת רבי עוקבה, אם לא היה מקריב היה מתלבש בכליו רק בשבת וביום טוב, אבל אם היה מקריב היה מתלבש בכליו בכל יום.</small><br><br>ומציעים גרסאות חלופיות עלומות שֵׁם של מקורות תנאיים: <b>אית תניי תני:</b> – יש תנא (ש)שונה: <b>הציץ מרצה</b> – מכפר על עוון טומאת הקורבנות במקדש (דם הקורבנות והחלבים שהוקרבו בטומאה), <b>על מצחו</b> – בעודו על מצחו של כוהן גדול<b>. אית תניי תני:</b> – (ו)יש תנא (ש)שונה: <b>אפילו בזוית</b> – הציץ מרצה על טומאה אפילו כשהוא מונח באיזה מקום שהוא ואינו על מצחו של כוהן גדול<b>.</b><br>ומציעים הסברים למקורות הסותרים: <b>מאן דאמר:</b> – מי שאומר: <b>הציץ מרצה על מצחו -</b> כתוב בציץ: <b>""וְהָיָה עַל מִצְחוֹ תָּמִיד</b> לְרָצוֹן לָהֶם לִפְנֵי ה'<b>""</b> (שמות כח,לח) – הציץ חייב להיות על מצחו של הכוהן הגדול תמיד, והוא יגרום שקורבנותיהם של ישראל יתקבלו ברצון לפני ה'. מכאן שהציץ מרצה כשהוא מונח על מצח הכוהן הגדול<b>. מאן דאמר:</b> – (ו)מי שאומר: <b>אפילו בזוית - מהדא ד-</b> – מזאת של <b>יום הכיפורים</b> – מן המצב הזה של יום הכיפורים שבו הציץ מונח בזווית, שביום הכיפורים כוהן גדול עובד את עבודת היום כשהוא לבוש בגדי לבן ואין הציץ על מצחו, ואף על פי כן הציץ מרצה<b>.</b><br>ומציעים סיוע מהמקורות הסותרים לבעלי מחלוקת האמוראים שלפני כן: <b>מאן דאמר:</b> – מי שאומר: <b>הציץ מרצה על מצחו - מסייע לרבי יוסי בירבי בון</b> – שכיוון שאין הציץ מרצה אלא כשהוא על מצחו, הוא צריך ללבוש אותו במקדש בכל יום עם שאר בגדי כוהן גדול, וזה כדברי רבי יוסי בירבי בון שבכל יום כוהן גדול מתלבש בכליו אף אם לא היה מקריב<b>. מאן דאמר:</b> – (ו)מי שאומר: <b>אפילו בזוית - מסייע לרבי עוקבה</b> – שכיוון שהציץ מרצה אף כשאינו על מצחו, אינו צריך ללבוש אותו במקדש בכל יום עם שאר בגדי כוהן גדול, וזה כדברי רבי עוקבה שכוהן גדול לא היה מתלבש בכליו בכל יום אם לא היה מקריב<b>.</b><br><br><small>עד כאן המקבילה בירושלמי יומא.<br><br>ב<b>בבלי יומא</b> ז,ב אמרו: תניא: ציץ, בין שישנו על מצחו בין שאינו על מצחו - מרצה; דברי רבי שמעון. רבי יהודה אומר: עודהו על מצחו - מרצה, אין עודהו על מצחו - אינו מרצה. אמר לו רבי שמעון: כוהן גדול ביום הכיפורים יוכיח, שאינו על מצחו ומרצה! אמר לו רבי יהודה: הנח לכוהן גדול ביום הכיפורים, שטומאה הותרה לו בציבור (ואין צורך בציץ שירצה).<br><br>בירושלמי: ""אית תניי תני... אית תניי תני..."". ובבבלי: רבי שמעון ורבי יהודה.</small>"
Jerusalem Talmud Chagigah 2:5:1,<strong><big>משנה:</big></strong> נוֹטְלִין לַיָּדַיִם לַחוּלִין וְלַמַּעֲשֵׂר וְלַתְּרוּמָה. וְלַקּוֹדֶשׁ מַטְבִּילִין. וְלַחַטָּאת אִם נִיטְמְאוּ יָדָיו נִיטְמָא גּוּפוֹ׃,"<big><strong>משנה</strong></big><br>מכאן עד סוף המסכת נשנות הלכות טומאה וטהרה, לפי שכל ישראל ואפילו עמי הארץ היו מטהרים עצמם ברגל כדי לבוא למקדש ולאכול מבשר הקורבנות. ואגב ענייני טומאה וטהרה השייכים לרגל (להלן ג,ו-ז) נשנו כאן דינים כלליים של טומאה וטהרה.<br><b>נוטלין לידים</b> – לוקחים מים בכלי ושופכים על הידיים כדי לטהר אותן מטומאתן, <b>לחולין</b> – לפני אכילת חולין (מאכלים שאינם קודש) בטהרה, <b>ולמעשר</b> – לפני אכילת מעשר שני, שיש לאוכלו בטהרה בירושלים, <b>ולתרומה</b> – לפני אכילת תרומה, שנאכלת על ידי כוהנים טהורים<b>; ולקודש</b> – לפני אכילת קודשים, כגון בשר שלמים שנאכל על ידי ישראל ובשר חטאת ואשם שנאכל על ידי כוהנים, <b>מטבילין</b> – צריכים להטביל את הידיים במקווה של ארבעים סאה מים, ולא די בנטילה<b>; ולחטאת</b> – לפרה אדומה הנקראת חטאת<b>, אם ניטמאו ידיו</b> – גם אם רק ידיו נטמאו, כגון שנגעו בראשון לטומאה, שהיא טומאה המטמאה אותן מדברי סופרים, וגופו לא נטמא, <b>- ניטמא גופו</b> – נחשב שגופו נטמא, וצריך לטבול את כל הגוף כדי לעסוק בפרה אדומה, כגון לשרוף אותה או למלא את המים או לנגוע במי אפרה ובאפרה או להזות מי אפרה על המיטהרים מטומאתם<b>.</b>"
Jerusalem Talmud Chagigah 2:5:2,"<strong><big>הלכה:</big></strong> וְיֵשׁ יָדַיִים לַחוּלִין. אֶלָּא כְרִבִּי שִׁמְעוֹן בֶּן אֶלְעָזָר. דְּרִבִּי שִׁמְוֹן בֶּן אֶלְעָזָר אוֹמֵר. יֵשׁ יָדַיִים לַחוּלִין. דִּבְרֵי הַכֹּל הִיא. כְּדֵי שֶׁיְּהֵא בָדֵל מִן הַתְּרוּמָה. תַּנֵּי רִבִּי שִׁמְעוֹן בֶּן אֶלְעָזָר מִשּׁוּם רִבִּי מֵאִיר. הַיָּדַיִם תְּחִילָּה לַחוּלִין וּשְׁנִיּוֹת לַתְּרוּמָה. מַה. רִבִּי שִׁמְעוֹן בֶּן אֶלְעָזָר כְּרִבִּי עֲקִיבָה. דְּתַנִּינָן תַּמָּן. הַמַּכְנִיס יָדָיו לְבַיִת הַמְנוּגָּע יָדָיו תְּחִלָּה דִּבְרֵי רַבִּי עֲקִיבָה. וַחֲכָמִים אוֹמְרִים. יָדָיו שְׁנִיּוֹת. כְּרַבָּנִן הִיא תַמָּן. <i data-overlay=""Vilna Pages"" data-value=""13a""></i>מַה טַעֲמוֹן הָכָא. מִתּוֹךְ שֶׁאַתְּ אוֹמֵר לוֹ. יָדָיו שְׁנִיּוֹת. אַף הוּא בָדֵל מִן הַתְּרוּמָה. וְלֹא מַחְמַת מַשְׁקֶה גָֽזְרוּ עֲלֵיהֶן. וְיִהְיוּ תְחִילָּה. (קוֹל) [קַל] וָחוֹמֶר. מָה אִם טְבוּל יוֹם שֶׁהוּא דְבַר תוֹרָה אֵינוֹ אֶלָּא פוֹסֵל. יָדַיִם שֶׁהֵן מִדִּבְרֵיהֶן לֹא כָל־שֶׁכֵּן. דָּבָר אַחֵר. כְּלוּם גָּֽזְרוּ עַל הַיָּדַיִם לֹא כְדֵי שֶׁיְּהֵא בָדֵל מִן הַתְּרוּמָה. מִתּוֹךְ שֶׁאַתְּ אוֹמֵר לוֹ. יָדָיו שְׁנִיּוֹת. אַף הוּא בָדֵל מִן הַתְּרוּמָה.","<big><strong>תלמוד</strong></big><br>במשנה שנינו: ""נוטלין לידים לחולין"".<br>תמהים: <b>ויש ידיים לחולין?!</b> (בתמיהה) – וכי סתם ידיים (ידיים שאין יודעים האם נטמאו), שחכמים גזרו עליהן שהן טמאות, הן בדרגת ראשון לטומאה לעניין חולין, ואם ייגעו ידיים אלו בחולין - יהיו החולין שני לטומאה?! הרי סתם ידיים הן בדרגת שני לטומאה, ואין שני לטומאה עושה שלישי לטומאה בחולין! ומדוע סתם ידיים טעונות נטילה לאכילת חולין? <b>אלא כרבי שמעון בן אלעזר</b> (תנא בדור החמישי)<b>, דרבי שמעון בן אלעזר אומר: יש ידיים לחולין!</b> – האם הדין ששנינו במשנה, שסתם ידיים טעונות נטילה לחולין, נכון רק לפי תנא זה, שהוא אומר, שסתם ידיים הן בדרגת ראשון לטומאה לעניין חולין, כמובא להלן?<br>ומתרצים את התמיהה: <b>דברי הכל היא</b> – הדין ששנינו במשנה נכון לפי כל החכמים, גם לפי מי שהוא אומר שסתם ידיים הן בדרגת שני לטומאה אף לעניין חולין<b>,</b> ומסבירים מדוע הדין נכון לפי כל החכמים: <b>כדי שיהא בדל</b> (פורש, מתרחק) <b>מן התרומה</b> – סתם ידיים טעונות נטילה לחולין כדי שלא ייגע אדם בתרומה בלא נטילת ידיים, שאם ייגעו ידיים אלו בתרומה - תהיה התרומה שלישי לטומאה ופסולה לאכילה<b>.</b><br><br><small>ב<b>בבלי חולין</b> קו,א אמרו: אמר רב אידי בר אבין אמר רב יצחק בר אשיאן: נטילת ידיים לחולין (לאכילת חולין) מפני סרך תרומה (תקנת חכמים כדי להרגיל את אוכלי תרומה שייטלו ידיהם לפני האכילה, שאילו לא היו נוטלים ידיים לאכילת חולין, היה נגרר הדבר אף לאכילת תרומה).</small><br><br>ומציעים ברייתא: <b>תני:</b> – שונה (התנא): <b>רבי שמעון בן אלעזר</b> אמר <b>משום רבי מאיר</b> (גדול התנאים בדור הרביעי)<b>: הידים תחילה לחולין ושניות לתרומה</b> – סתם ידיים הן בדרגת ראשון לטומאה לעניין חולין ובדרגת שני לטומאה לעניין תרומה, שאם ייגעו ידיים אלו בחולין - יהיו החולין שני לטומאה, ואם ייגעו בתרומה - תהיה התרומה שלישי לטומאה ופסולה לאכילה, והחמירו בחולין יותר מבתרומה, מפני שאין שני לטומאה עושה שלישי לטומאה בחולין, אבל שני לטומאה עושה שלישי לטומאה בתרומה (טומאת הידיים נקבעת לפי הנפסלים על ידן, ולכן דרגת הטומאה של הידיים הפוסלות היא אחת למעלה מדרגת הטומאה של הנפסלים על ידן)<b>.</b><br>ומציעים תמיהה: <b>מה?!</b> (בתמיהה) <b>רבי שמעון בן אלעזר כרבי עקיבה</b> (תנא בדור השלישי, מגדולי התנאים)<b>?!</b> – האם דעת רבי שמעון בן אלעזר מתאימה לשיטת רבי עקיבה, שדעתו מובאת בהמשך? - ומציעים משנה ממקום אחר המשמשת כמראה מקום לדברי רבי עקיבה: <b>דתנינן תמן:</b> – ששנינו שם (משנה ידיים ג,א): <b>המכניס ידיו לבית המנוגע</b> – לבית הטמא מחמת נגע צרעת שבו, <b>- ידיו תחילה</b> – נעשות ראשון לטומאה, אף על פי שגופו לא נטמא אלא אם כן נכנס לבית המנוגע ראשו ורובו<b>; דברי רבי עקיבה. וחכמים אומרים: ידיו שניות</b> – נעשות שני לטומאה. - טומאת ידיים שהוכנסו לבית המנוגע היא טומאה שגזרו חכמים, וגם טומאת סתם ידיים היא טומאה שגזרו חכמים, ויש להשוות אותם, ולכן רבי שמעון בן אלעזר כרבי עקיבה (ועוד שנינו שם: ""<b>כל המטמא בגדים בשעת מגעו - מטמא את הידיים להיות תחילה; דברי רבי עקיבה. וחכמים אומרים: להיות שניות</b>"" - כגון אדם הנוגע בזב או במשכבו או ברוקו, בזבה או בנידה, שהוא מטמא בגדים וכלים שהוא נוגע בהם בשעת מגעו בטומאה, מטמא את הידיים של אדם אחר שהוא נוגע בהן קודם שפירש מן הטומאה)<b>.</b><br>ומתרצים את התמיהה: <b>כרבנ</b>י<b>ן היא</b> (צריך לומר: 'ה<b>ו</b>א') – כחכמים הוא (דעת רבי שמעון בן אלעזר מתאימה לשיטת החכמים החלוקים על רבי עקיבה בעניין המכניס ידיו לבית המנוגע, שאין להשוות טומאת ידיים שהוכנסו לבית המנוגע וטומאת סתם ידיים)<b>.</b> ומציעים הבחנה בין שני המקרים: <b>תמן</b> – שם (בידיים שהוכנסו לבית המנוגע), <b>- מה</b> (=<b>מִן</b>) <b>טעמון</b> – מטעמם (של החכמים החלוקים על רבי עקיבה, המפורש במשנה ידיים: ""<b>אמרו לו לרבי עקיבה: היכן מצינו שהידים תחילה בכל מקום?</b>"" - באיזה מקום מצאנו, שהידיים של אדם נעשו ראשון לטומאה, בזמן שכל גופו לא נטמא?)<b>. הכא</b> – כאן (בסתם ידיים), <b>- מתוך שאת</b> (שאתה) <b>אומר לו:</b> (צריך לומר: '<b>אם אומר את לו:</b>') <b>ידיו שניות, אף הוא בדל</b> (צריך לומר: '<b>אינו</b> בדל', וכן הגיה ב""ספר ניר"", והלשון שלפנינו הוא אשגרה בטעות מלהלן) <b>מן התרומה</b> – אילו סתם ידיים היו בדרגת שני לטומאה, ולא היו טעונות נטילה לחולין, היה אדם נוגע גם בתרומה בלא נטילת ידיים. אבל מתוך שאתה אומר לו שהידיים תחילה, אף הוא בדל מן התרומה<b>.</b><br><br>ותמהים: <b>ולא מחמת משקה גזרו עליהן?!</b> (בתמיהה) – הרי חכמים גזרו טומאה על ידיים משום שחוששים שמא יגעו הידיים במשקים טמאים ויהיה משקה טופח עליהן ויטמא המשקה הטופח את המאכל שיגעו בו הידיים! <b>ויהיו תחילה!</b> – מדוע לא גזרו חכמים על הידיים שיהיו בדרגת ראשון לטומאה כמו המשקים הטמאים שעל הידיים שהם בדרגת ראשון לטומאה? (חכמים גזרו שמשקים טמאים הם בדרגת ראשון לטומאה אפילו נטמאו בראשון או בשני לטומאה)<br>ומתרצים את התמיהה: <b>קול</b> (מגיה הגיה במסירה שלפנינו 'קל'. ברם 'קול' היא הצורה המקורית) <b>וחומר, מה אם טבול יום</b> – טמא שטבל ועדיין לא העריב שמשו, <b>שהוא דבר תורה</b> – שטומאתו היא מן התורה, <b>- אינו אלא פוסל</b> – את התרומה במגעו, שהוא שני לטומאה (משנה זבים ה,יב)<b>, ידים שהן מדבריהן</b> – שטומאתן היא מדברי חכמים, <b>- לא כל שכן?!</b> – בוודאי ובוודאי שהן שני לטומאה ולא ראשון לטומאה, שלא יהיו דברי חכמים חמורים משל תורה.<br>ומתרצים עוד את התמיהה: <b>דבר אחר</b> (ביאור נוסף)<b>: כלום גזרו על הידים לא</b> (אלא) <b>כדי שיהא בדל מן התרומה?!</b> – הרי גזרו על הידיים רק כדי שיהא בדל מן התרומה (כדי שלא ייגע אדם בתרומה בלא נטילת ידיים)! <b>מתוך שאת אומר לו: ידיו שניות, אף הוא בדל מן התרומה</b> – שכן אם ייגעו ידיו בתרומה - תהיה התרומה שלישי לטומאה ופסולה לאכילה, ולכן דיינו לעשות את ידיו שניות<b>.</b><br><br><small>ב<b>תוספתא טהרות</b> א,ה שנו: אין ידיים לחולין. רבי שמעון בן אלעזר אומר משום רבי מאיר: הידיים תחילה לקודש ושניות לתרומות.<br><br>ב<b>בבלי חולין</b> לג,ב אמרו: תניא: אין ידיים תחילות לחולין (במקום שאמרו חכמים שידיים הן בדרגת ראשון לטומאה, הדבר נאמר לעניין תרומה וקודשים, שאם נגעו בתרומה או בקודש - עשאום שניים לטומאה). רבי שמעון בן אלעזר אומר משום רבי מאיר: ידיים תחילות לחולין ושניות לתרומה (במקום שאמרו חכמים שידיים הן בדרגת ראשון לטומאה, הדבר נאמר לעניין חולין, ובמקום שאמרו חכמים שידיים הן בדרגת שני לטומאה, הדבר נאמר לעניין תרומה).<br>ידיים תחילות לחולין - אין, לתרומה - לא? (כיצד אפשר לומר שראשון לטומאה לא יטמא את התרומה?) - הכי קאמר: תחילות אף לחולין, שניות לתרומה - אין, לחולין - לא (שאין שני עושה שלישי בחולין).<br>ומי איכא ידיים תחילות? - אין, דתניא: הכניס ידיו לבית המנוגע - ידיו תחילות; דברי רבי עקיבא. וחכמים אומרים: ידיו שניות.<br><br>בבבלי ובירושלמי הגרסה בדברי רבי שמעון בן אלעזר: ""הידיים תחילה לחולין"", וכך צריך לגרוס בתוספתא, וכן הוא בר""ש משאנץ. הנוסח בתוספתא ""תחילה לקודש"" הוא אשגרה מן ההלכה הקודמת. בבבלי חולין מפרשים את הברייתא בידיים שנכנסו לבית המנוגע בנגע צרעת שהן בדרגת ראשון לטומאה, אבל הירושלמי כאן מפרש בסתם ידיים.</small>"
Jerusalem Talmud Chagigah 2:5:3,תַּמָּן תַּנִּינָן. [הַתְּרוּמָה וְהַבִּכּוּרִים חַייָבִים עֲלֵיהֶן מִיתָה וָחוֹמֶשׁ. וַאֲסוּרִים לַזָּרִים. וְהֵן נִכְסֵי כֹהֵן. וְעוֹלִין בְּאֶחָד וּמֵאָה. וּטְעוּנִין רְחִיצַת יָדַיִם וְהַעֲרֵב שֶׁמֶשׁ.] הֲרֵי אֵלּוּ בִתְרוּמָה וּבְבִכּוּרִים מַה שֶׁאֵין כֵּן בַּמַּעֲשֵׂר׃ תַּמָּן אַתְּ אָמַר. אֵין הַמַּעֲשֵׂר טָעוּן רְחִיצָה. וְהָכָא אַתְּ אָמַר. הַמַּעֲשֵׂר טָעוּן רְחִיצָה. הֵן דַּתְּ אָמַר. הַמַּעֲשֵׂר טָעוּן רְחִיצָה. רַבָּנִן. הֵן דַּתְּ אָמַר. אִין הַמַּעֲשֵׂר טָעוּן רְחִיצָה. רִבִּי מֵאִיר. דְּתַנִּינָן תַּמָּן. כָּל־הַטָּעוּן בִּיאַת מַיִם מִדִּבְרֵי סוֹפְרִים מְטַמֵּא אֶת הַקּוֹדֶשׁ וּפוֹסֵל אֶת הַתְּרוּמָה וּמוּתָּר בַּחוּלִּין וּבַמַּעֲשֵׂר. דִּבְרֵי רַבִּי מֵאִיר. וַחֲכָמִים אוֹסְרִין בַּמַּעֲשֵׂר. וְלָא שְׁמִיעַ דְּאָמַר רִבִּי שְׁמוּאֵל בְּשֵׁם רִבִּי זְעוּרָה. מָהוּ וַחֲכָמִים אוֹסְרִין בַּמַּעֲשֵׂר. נִפְסַל גּוּפוֹ מִלּוֹכַל בְּמַעֲשֵׂר. מַאי כְדוֹן. הֵן דַּתְּ אָמַר. הַמַּעֲשֵׂר טָעוּן רְחִיצָה. [בְּרוֹצֶה לוֹכַל. וְהֵן דַּתְּאָמַר. אִין הַמַּעֲשֵׂר טָעוּן רְחִיצָה.] בְּרוֹצֶה לִיגַּע. וְלֹא הוּא רוֹצֶה לוֹכַל הוּא רוֹצֶה לִיגַּע. אֶלָּא מִשּׁוּם [נְטִילַת סֶרֶךְ. וְהָתַנִּינָן. תְּרוּמָה. וְכִי יֵשׁ בִתְרוּמָה מִשּׁוּם] נְטִילַת סֶרֶךְ. אֶלָּא בְחוּלִין שֶׁנַּעֲשׂוּ עַל [גַּב] טַהֲרַת הַקּוֹדֶשׁ. וְחוּלִין שֶׁנַּעֲשׂוּ עַל גַּב הַקּוֹדֶשׁ לֹא כְחוּלִין הֵם. תִּיפְתָּר אוֹ כְרִבִּי שִׁמְעוֹן בֶּן אֶלְעָזָר אוֹ כְרִבִּי אֶלְעָזָר בֵּירִבִּי צָדוֹק. אוֹ כֵרִבִּי שִׁמְעוֹן בֶּן אֶלְעָזָר. דְּתַנֵּי רִבִּי שִׁמְעוֹן בֶּן אַלְעָזָר אוֹמֵר מִשּׁוּם רִבִּי מֵאִיר. הַיָּדַיִם תְּחִילָּה לַחוּלִין וּשְׁנִיּוֹת לַתְּרוּמָה. אוֹ כְרִבִּי אֶלְעָזָר בֵּירִבִּי צָדוֹק. דְּתַנִּינָן תַּמָּן. חוּלִין שֶׁנַּעֲשׂוּ עַל גַּב הַקּוֹדֶשׁ הֲרֵי אֵילּוּ כְּחוּלִין . רִבִּי לָֽעְזָר בַּר רַבִּי צָדוֹק אוֹמֵר הֲרֵי אֵילּוּ כִּתְרוּמָה לְטַמֵּא שְׁנַיִם וְלִפְסוֹל אֶחָד׃,"במשנה שנינו: ""נוטלין לידים למעשר ולתרומה"".<br>מציעים משנה ממקום אחר: <b>תמן תנינן:</b> – שם (משנה ביכורים ב,א) שנינו: <b>התרומה</b> – שיש להפריש לכוהנים מן הגידולים, <b>והבכורים</b> – שיש להביא למקדש מן הפירות החדשים בכל שנה, <b>חייבין עליהן מיתה וחומש</b> – זר (מי שאינו כוהן) שאכלם במזיד חייב מיתה בידי שמים, ואם אכלם בשוגג חייב לשלם קרן וחומש<b>, ואסורין לזרים</b> – שאינם כוהנים<b>, והן נכסי כהן</b> – שיכול למוכרם לכוהן אחר ולקנות בדמיהם כל מה שהוא רוצה<b>, ועולין באחד ומאה</b> – סאה של תרומה או של ביכורים שנתערבה במאה סאה של חולין, הרי היא בטלה, והתערובת מותרת לזרים<b>, וטעונין רחיצת ידים</b> – הבא לנגוע בהם צריך ליטול ידיו תחילה, שסתם ידיים פוסלות את התרומה ואת הביכורים, <b>והערב שמש</b> – כוהן טמא שטבל אינו רשאי לאכול תרומה וביכורים עד שיעריב שמשו<b>. הרי אֵילּוּ בתרומה ובבכורים</b> – כל הדינים הללו נוהגים בתרומה ובביכורים<b>, מה שאין כן במעשר</b> – שני, שמותר לכל אדם לאוכלו בירושלים, ואסור לקנות בדמי מעשר שני רק דברים שהם לאכילה ולשתייה ולסיכה, ואם נתערב מעשר שני בחולין הרי הוא בטל ברוב, ואינו טעון רחיצת ידיים, שמותר לנגוע במעשר שני ואף לאכול פירות מעשר שני בלא נטילת ידיים, ואינו טעון הערב שמש, שהטמא שטבל מותר לו לאכול מעשר שני ואינו צריך שיעריב שמשו<b>.</b><br><br>כאן התחלת מקבילה בירושלמי ביכורים ב,א.<br>ומציעים סתירה בין מקורות תנאיים: <b>תמן את אמר:</b> – שם (משנה ביכורים) אתה אומר: <b>אין המעשר טעון רחיצה</b> – אין נוטלים ידיים לאכילת מעשר שני<b>, והכא את אמר:</b> – וכאן (משנה חגיגה) אתה אומר: <b>המעשר טעון רחיצה</b> – נוטלים ידיים לאכילת מעשר שני<b>?!</b><br>ומתרצים את הסתירה בין המקורות התנאיים על ידי העמדתם לפי חכמים שונים: <b>הן דת אמר:</b> – היכן (משנה חגיגה) שאתה אומר: <b>המעשר טעון רחיצה - רבנ</b>י<b>ן</b> – מקור זה הוא בשיטת החכמים החלוקים על רבי מאיר<b>,</b> ו<b>הן דת אמר:</b> – והיכן (משנה ביכורים) שאתה אומר: <b>אין המעשר טעון רחיצה - רבי מאיר</b> (גדול התנאים בדור הרביעי) – מקור זה הוא בשיטת רבי מאיר (דעותיהם של חכמים ורבי מאיר מובאות בהמשך)<b>.</b><br>ומציעים משנה ממקום אחר המשמשת כמראה מקום לדברי החכמים שנזכרו לפני כן: <b>דתנינן תמן:</b> – ששנינו שם (משנה פרה יא,ה): <b>כל הטעון ביאת מים מדברי סופרים</b> – כל טמא מדברי סופרים, שהוא טמא מגזירת חכמים וצריך לטבול כדי להיטהר מטומאתו, כגון האוכל אוכלים טמאים, והשותה משקים טמאים, והבא ראשו ורובו במים שאובים, וטהור שנפלו על ראשו ועל רובו שלושה לוגים מים שאובים; וכן הספר (שהוא מכתבי הקודש), והידיים, והאוכלים והכלים שנטמאו במשקים (משנה זבים ה,יב), <b>- מטמא את הקודש</b> – לפי שיש לו דין שני לטומאה, ואם הוא נוגע בקודש, הוא עושה אותו שלישי לטומאה ומטמאו, <b>ופוסל את התרומה</b> – שאם הוא נוגע בתרומה, הוא עושה אותה שלישי לטומאה ופוסלה, <b>ומותר בחולין ובמעשר</b> – שני<b>; דברי רבי מאיר. וחכמים אוסרין במעשר</b> – לאכול מעשר שני. הרי שלדעת רבי מאיר סתם ידיים אינן פוסלות מעשר שני, ולכן אין צריך נטילת ידיים למעשר שני, ולדעת החכמים החלוקים על רבי מאיר סתם ידיים עושות מעשר שני שלישי לטומאה ופוסלות אותו (""אוסרין"" הוא פוסלים), ולכן צריך נטילת ידיים למעשר שני (מעשר ראשון דינו כחולין)<b>.</b><br>ומעירים: <b>ולא שמיע</b> (צריך לומר: 'ולא <b>שמיעין</b>') <b>דאמר</b> – ולא שמעו שאומר <b>רבי שמואל</b> (אמורא ארץ ישראלי בדור הרביעי) <b>בשם רבי זעורה</b> (רבי זירא, מגדולי אמוראי ארץ ישראל בדור השלישי)<b>: מהו</b> – מה פירושו הענייני של המשפט: <b>וחכמים אוסרין במעשר</b> (משנה פרה יא,ה)<b>? נפסל גופו מלוכל</b> (מלאכול) <b>במעשר</b> – אסור לו לאכול מעשר שני, אף שאינו פוסל מעשר שני במגעו. לפי פירוש זה, אף לדעת חכמים סתם ידיים אינן פוסלות מעשר שני, ואין צריך נטילת ידיים למעשר שני. הרי שיש לפרוך את תירוץ הסתירה בין המקורות, כי הוא סותר מימרה זו ('ולא שמיעין' היא הערה של סתם תלמוד מאוחר על סתם תלמוד קדום. ולא נזכר לעיל שם חכם, לכן הגהתי 'שמיעין' תחת 'שמיע' (""אוצר לשונות ירושלמיים"", עמוד 556, הערה 989))<b>.</b><br><br>ומציעים תירוץ לסתירה בין המקורות התנאיים על ידי העמדתם במקרים שונים, עקב דחיית התירוץ הקודם: <b>מאי כדון?</b> – מה היא עכשיו (שנדחה תירוץ הסתירה בין המקורות)? <b>- הן דת אמר:</b> – היכן (משנה חגיגה) שאתה אומר: <b>המעשר טעון רחיצה - ברוצה לוכל</b> (לאכול) – מקור זה הוא במקרה שהוא רוצה לאכול מעשר שני<b>, והן דת אמר:</b> – והיכן (משנה ביכורים) שאתה אומר: <b>אין המעשר טעון רחיצה</b> (הסופר במסירה שלפנינו השמיט מ'טעון רחיצה' לעיל עד 'טעון רחיצה' כאן בשל שוויון סופות ומגיה השלים) <b>- ברוצה ליגע</b> – מקור זה הוא במקרה שהוא רוצה לנגוע במעשר שני ולא לאוכלו<b>.</b><br>ותמהים: <b>ולא הוא רוצה לוכל הוא רוצה ליגע?!</b> (בתמיהה) – הרי אין הבדל בין אכילה ובין נגיעה, וכמו שמותר לנגוע במעשר בלא נטילת ידיים, כי אין סתם ידיים שהן שני לטומאה עושות שלישי לטומאה במעשר, כך גם מותר לאכול מעשר בלא נטילת ידיים, שכיוון שאין גופו טמא מותר לו לאכול מעשר שני, ואין באכילה אלא משום נגיעה!<br>ומתרצים: <b>אלא משום נטילת סרך</b> – במקרה שהוא רוצה לאכול מעשר שני אין חובה ליטול ידיים מעיקר הדין, אלא רק גזירה משום מקרה שבו יש חובה ליטול ידיים מעיקר הדין, שגזרו חכמים שלא יאכל אדם מעשר שני בלא נטילת ידיים כדי שלא יאכל תרומה בלא נטילת ידיים<b>.</b><br><br>ומציעים קושיה ממקור תנאי על האמור לפני כן: <b>והתנינן:</b> – והרי שנינו (משנה חגיגה): <b>תרומה</b> (צריך לומר: '<b>חולין</b>') – ""נוטלין לידים לחולין""<b>! וכי יש בתרומה</b> (צריך לומר: 'וכי יש <b>בחולין</b>', וכן הגיה ב""שערי תורת ארץ ישראל"") <b>משום נטילת סרך?!</b> (הסופר במסירה שלפנינו השמיט מ'משום נטילת סרך' לעיל עד 'משום נטילת סרך' כאן בשל שוויון סופות ומגיה השלים) – רק במעשר שני שיש בו קצת קדושה יש לגזור שלא יאכל אדם מעשר שני בלא נטילת ידיים כדי שלא יאכל תרומה בלא נטילת ידיים, אבל בחולין אין לגזור כך! ומדוע שנינו שחולין טעונים נטילת ידיים? (מן התירוץ להלן לקושיה זו מוכח שהקושיה היא בעניין חולין ולא בעניין תרומה)<br>ומתרצים: <b>אלא בחולין שנעשו על גב טהרת הקודש</b> (המילה 'גב' נוספה במסירה שלפנינו על ידי מגיה. והמילה 'טהרת' אינה במקבילה והיא בהשפעת הבבלי. בירושלמי בכל מקום: '<b>חולין שנעשו על גב הקודש</b>', ובבבלי בכל מקום: 'חולין שנעשו על טהרת הקודש') – הדין ששנינו במשנה, שסתם ידיים טעונות נטילה לחולין, הוא במקרה של חולין שנעשו על גב הקודש (מאכלים שנועדו לשמש תוספת על סעודות הקודש בירושלים מלבד הקורבנות עצמם. שמרו על טהרת המאכלים האלה כדי לצרוך אותם עם הקודש (""טהרה וקהילה בעת העתיקה"", עמודים 345-346))<b>.</b><br>ותמהים: <b>וחולין שנעשו על גב הקודש לא כחולין הם?!</b> (בתמיהה) – הרי חולין שנעשו על גב הקודש אין להקפיד על טהרתם כקודש אלא הם כחולין, שאם נגעו בשני לטומאה - אינם נעשים שלישי לטומאה, ולכן גם במקרה של חולין אלה אין סתם ידיים טעונות נטילה!<br>ומתרצים בהצעת שתי אפשרויות פרשניות: <b>תיפתר</b> – תתפרש (המשנה)<b>, או כרבי שמעון בן אלעזר</b> (תנא בדור החמישי) <b>או כרבי אלעזר בירבי צדוק</b> (השני, תנא בדור הרביעי והחמישי)<b>.</b> אפשרות ראשונה: <b>או כרבי שמעון בן אלעזר,</b> ומציעים ברייתא המשמשת כמראה מקום לדברי חכם זה: <b>דתני:</b> – ששונה (התנא): <b>רבי שמעון בן אלעזר אומר משום רבי מאיר: הידים תחילה לחולין ושניות לתרומה</b> – סתם ידיים הן בדרגת ראשון לטומאה לעניין חולין ובדרגת שני לטומאה לעניין תרומה. - הדין ששנינו במשנה, שסתם ידיים טעונות נטילה לחולין, נכון לפי תנא זה שאומר, שסתם ידיים הן בדרגת ראשון לטומאה לעניין חולין, ואם ייגעו ידיים אלו בחולין - יהיו החולין שני לטומאה<b>.</b> אפשרות שנייה: <b>או כרבי לעזר בירבי צדוק,</b> ומציעים משנה ממקום אחר המשמשת כמראה מקום לדברי חכם זה: <b>דתנינן תמן:</b> – ששנינו שם (משנה טהרות ב,ח, בעניין דרגות הטומאה): <b>חולין שנעשו על גב הקודש</b> – נחלקו תנאים בדינם לעניין קבלת טומאה, <b>- הרי אֵילּוּ כחולין</b> – שאם נגעו בשני לטומאה - אינם נעשים שלישי לטומאה<b>. רבי לעזר בירבי צדוק אומר: הרי אֵילּוּ כתרומה לטמא שנים ולפסול אחד</b> – הראשון והשני שלהם טמא, והשלישי שלהם פסול, כמו בתרומה, שאם נגעו בשרץ - הם נעשים ראשון לטומאה וטמאים, ואם נגעו בראשון לטומאה - הם נעשים שני לטומאה וטמאים, ואם נגעו בשני לטומאה - הם נעשים שלישי לטומאה ופסולים לאכילה ואינם טמאים, שחולין שנעשו על גב הקודש הם כתרומה, ותרומה שהיא ראשון לטומאה או שני לטומאה - טמאה, ותרומה שהיא שלישי לטומאה - פסולה לאכילה ואינה טמאה. - הדין ששנינו במשנה, שסתם ידיים טעונות נטילה לחולין, הוא במקרה של חולין שנעשו על גב הקודש, והוא נכון לפי תנא זה שאומר, שחולין שנעשו על גב הקודש דינם כתרומה<b>.</b><br><br><small>הסוגיה כאן חלוקה על הסוגיה לעיל, שבסוגיה לעיל אמרו, שהדין ששנינו במשנה, שסתם ידיים טעונות נטילה לחולין, נכון לפי כל החכמים, גם לפי מי שהוא אומר שסתם ידיים הן בדרגת שני לטומאה אף לעניין חולין, כדי שיהא בדל מן התרומה, ואילו בסוגיה כאן אמרו, שהדין ששנינו במשנה נכון רק לפי רבי שמעון בן אלעזר, או שהוא בחולין שנעשו על גב הקודש ונכון רק לפי רבי לעזר בירבי צדוק.<br><br>עד כאן המקבילה בירושלמי ביכורים.<br><br>פתיחת הסוגיה (בביכורים ובחגיגה) שונה. בביכורים: 'תמן תנינן: נוטלין לידים...', שהיא משנת חגיגה. ובחגיגה: 'תמן תנינן: התרומה והביכורים...', שהיא משנת ביכורים.<br>ההמשך מורה בבירור שמקור הסוגיה הוא בחגיגה, שכן גם כאן וגם שם הלשון הוא: 'תמן (ביכורים) את אמר... והכא (חגיגה) את אמר...'. המעתיקים מחגיגה לביכורים החליפו את משנת ביכורים במשנת חגיגה, והשאירו את הסוגיה בלשונה. וזה שכיח מאוד במקבילות (""סוגיות מקבילות בירושלמי"" (עבודה), עמוד 19).<br><br>ב<b>בבלי חגיגה</b> יח,ב אמרו: חולין ומעשר מי בעו נטילת ידים? ורמינהי: ""התרומה והביכורים חייבים עליהם מיתה וחומש, ואסורים לזרים, והם נכסי כוהן, ועולים באחד ומאה, וטעונים רחיצת ידיים והערב שמש. הרי אלו בתרומה ובביכורים, מה שאין כן במעשר"". וכל שכן בחולין. קשיא מעשר אמעשר! קשיא חולין אחולין!<br>בשלמא מעשר אמעשר לא קשיא; הא (המשנה בביכורים) - רבי מאיר, הא (משנתנו) - רבנן. דתנן: כל הטעון ביאת מים מדברי סופרים - מטמא את הקודש, ופוסל את התרומה, ומותר בחולין ובמעשר; דברי רבי מאיר. וחכמים אוסרים במעשר. אלא חולין אחולין קשיא!<br>חולין אחולין נמי לא קשיא; כאן (משנתנו) - באכילה, כאן (המשנה בביכורים) - בנגיעה.<br>מתקיף לה רב שימי בר אשי: עד כאן לא פליגי רבנן עליה דרבי מאיר אלא באכילה דמעשר, אבל בנגיעה דמעשר ובאכילה דחולין - לא פליגי!<br>אלא: אידי ואידי באכילה, ולא קשיא; הא - באכילה דנהמא, הא - באכילה דפירי. דאמר רב נחמן: כל הנוטל ידיו לפירות - הרי זה מגסי הרוח (מפני שהוא מראה בזה שהוא מדקדק בעצמו יותר ממה שהורו חכמים).<br><br>בירושלמי דחו את התירוץ ""הא - רבי מאיר, הא - רבנן"" לקושיה ממעשר על מעשר, מה שאין כן בבבלי.<br>בירושלמי לא הקשו מחולין על חולין, מה שאין כן בבבלי.<br>בבבלי תירצו ""כאן - באכילה, כאן - בנגיעה"" לקושיה מחולין על חולין, ובירושלמי תירצו כך לקושיה ממעשר על מעשר.<br>דברי רב שימי בר אשי בבבלי, שחכמים אינם חולקים על רבי מאיר בנגיעה במעשר ובאכילה בחולין, הם כדברי רבי שמואל בשם רבי זעורה בירושלמי בפירושם של דברי חכמים. אלא שבבבלי השתמשו בדברים אלה כדי לדחות את התירוץ הראשון לקושיה מחולין על חולין, ואילו בירושלמי השתמשו בדברים אלה כדי לדחות את התירוץ הראשון לקושיה ממעשר על מעשר.<br>קושיית רב שימי בר אשי נאמרה גם בבבלי חולין לג,ב. ושם הקושייה היא ממה שאמר על ""נגיעה דמעשר"" (כמו בירושלמי כאן), ובבבלי כאן הקושיה היא ממה שאמר על ""אכילה דחולין"".<br><br>התלמודים מפקיעים מפשוטה את משנת חגיגה ב,ה. לפי פשוטה מלמדת משנת חגיגה שיש ליטול ידיים גם לפני אכילת חולין, שגם הם נאכלים בטהרה. בניגוד לדרכם של התלמודים, יש מקום להציע שהפער בין המשניות נעוץ ביסודו בהבדל שבין עולמה של המשנה הקדומה שבחגיגה, שבה נדרשת טהרת ידיים גם לחולין, והמשנה המאוחרת שבחלה (א,ט) וביכורים (ב,א), המצמצמת את נטילת הידיים לתרומה.<br>המשניות בחלה ובביכורים מתייחדות לא רק בצמצום נטילת הידיים למתנות הכהונה, אלא בשימוש בפועל רח""ץ ולא בפועל נט""ל המשמש בכל שאר המקורות התנאיים. ההתייחסות לרחיצת הידיים לקראת הסעודה מנוסחת ברוב המוחלט של המקרים באמצעות הפועל נט""ל. לשון רחיצה היא מאוחרת וממוקדת באכילת תרומה, בגלל ההקבלה לעבודת הכוהן, והלשון הקדומה המשמשת גם בהקשר של חולין היא לשון נטילה (""נטילת ידיים בספרות התנאית"", ""מנחת ספיר"", עמודים 124-125; ""טהרה וקהילה בעת העתיקה"", עמוד 374).<br>במשנת חגיגה נקבע מפורשות שנטילת ידיים נדרשת לחולין, אך משנה זו היא חלק מיחידה תנאית קדומה (חגיגה ב,ה-ז) המתארת את עולמם של בני בית שני, כגון יוסי בן יועזר ויוחנן בן גודגדא. לעומת זאת, העיבוד של משנת חלה, ובעקבותיה משנת ביכורים, תואם את עולמו של רבי עורך המשנה (""נטילת ידיים בספרות התנאית"", ""מנחת ספיר"", עמוד 130).</small>"
Jerusalem Talmud Chagigah 2:5:4,וְלַקּוֹדֶשׁ מַטְבִּילִין. כָּל־הֵן דְּתַנִּינָן מַטְבִּילִין. בְּאַרְבָּעִים סְאָה אֲנָן קַייָמִין. וְהָא תַנִּינָן. הַנּוֹטֵל יָדָיו לַמִּקְדָּשׁ צָרִיךְ רְבִיעִית. אָמַר רִבִּי לָֽעְזָר. כָּאן בְּיָדַיִם טְמֵאוֹת וְכָאן בְּיָדַיִם טְהוֹרוֹת. [אָמַר רִבִּי חֲנִינָא בְרֵיהּ דְּרִבִּי הִלֵּל. אֲפִילוּ תֵימַר. כָּאן וְכָאן בְּיָדַיִם טְהוֹרוֹת. כָּאן וְכָאן בְּיָדַיִם טְמֵאוֹת.] כָּאן בְּקוֹדְשֵׁי מִקְדָּשׁ הַמּוּקְדָּשִׁין. וְכָאן בְּחוּלִין שֶׁנַּעֲשׂוּ עַל גַּב הַקּוֹדֶשׁ.,"במשנה שנינו: <b>""ולקודש מטבילין"".</b><br>מפרשים את המשנה: <b>כל הן דתנינן:</b> – כל היכן ששנינו: <b>מטבילין</b> – טבילת טהרה, <b>- בארבעים סאה אנן קיימין</b> – אנחנו עומדים (עוסקים. ולכן לאכילת קודשים צריכים להטביל את הידיים במקווה של ארבעים סאה מים)<b>.</b><br>ומציעים קושיה ממקור תנאי: <b>והא תנינן:</b> – והרי שנינו: (ב""שערי תורת ארץ ישראל"" הגיה: 'והא תני', כיוון שהיא ברייתא ולא משנה. - אבל יש שגם 'תנינן' מציין ברייתא (""מבוא לנוסח המשנה"", עמוד 889)) <b>הנוטל ידיו למקדש</b> (צריך לומר כמו בתוספתא ידיים: 'במקדש', או כמו בהבאת הירושלמי בר""מ המאירי וכמו שהגיה ב""שערי תורת ארץ ישראל"": 'לקודש') – לאכילת קודש, <b>צריך רביעית</b> – צריך ליטול מכלי המכיל רביעית הלוג מים<b>!</b> – אבל אין צריך להטביל את הידיים במקווה (גם לחולין ולתרומה צריך רביעית, אלא שלחולין ולתרומה אפילו כמה בני אדם נוטלים מכלי שאין בו אלא רביעית מים בלבד (נוטלים בשיירי טהרה), מה שאין כן לקודש). הרי שהברייתא סותרת את המשנה!<br>ומתרצים את הקושיה בהצעת אוקימתות למקורות הסותרים: <b>אמר רבי לעזר</b> (אמורא בדור השני)<b>: כאן</b> – המשנה, <b>- בידים טמאות</b> – במקרה שנטמאו בטומאה ודאית שמטמאת את הידיים מדברי סופרים ולא את הגוף, כגון שנגעו בראשון לטומאה, צריך להטביל אותן במקווה לאכילת קודש<b>, וכאן</b> – הברייתא, <b>- בידים טהורות</b> – במקרה של סתם ידיים, שאין יודעים האם נטמאו, אלא שגזרו חכמים עליהן טומאה, די ליטול אותן מרביעית אפילו לאכילת קודש<b>.</b><br>ודוחים את התירוץ ומציעים תירוץ אחר: <b>אמר רבי חנינא</b> (אמורא ארץ ישראלי בדור החמישי) <b>בריה ד-</b> – בנו של <b>רבי הלל: אפילו תימר:</b> – (ו)אפילו תאמר: <b>כאן וכאן בידים טהורות, כאן וכאן בידים טמאות</b> (הסופר במסירה שלפנינו השמיט מתחילת המשפט עד כאן בשל שוויון סופות ומגיה השלים) – גם המשנה וגם הברייתא מדברות הן בידיים טהורות והן בידיים טמאות, שאין הבדל בין ידיים טהורות ובין ידיים טמאות<b>,</b> - יש לתרץ את הקושיה בהצעת אוקימתות אחרות למקורות הסותרים: <b>כאן</b> – המשנה, <b>- בקודשי מקדש המקודשין</b> – במקרה של אכילת קודשי מקדש שנתקדשו קדושת הגוף, כגון בשר שלמים לישראל ובשר חטאת ואשם לכוהנים, צריך להטביל אותן במקווה (ואף בסתם ידיים. - רק קודשי מקדש המקודשים נעשים רביעי לטומאה)<b>, וכאן</b> – הברייתא, <b>- בחולין שנעשו על גב הקודש</b> – במקרה של אכילת חולין שנעשו על גב הקודש (מאכלי חולין המיועדים לאכילה עם הקודש בירושלים), די ליטול אותן מרביעית ואין צריך להטביל אותן (לפי רבי לעזר בירבי צדוק לעיל, שהוא אומר, שחולין שנעשו על גב הקודש דינם כתרומה ונעשים שלישי לטומאה)<b>.</b><br><br><small>ב<b>תוספתא ידיים</b> א,ה שנו: הנוטל ידיו במקדש (בבית המקדש לאכילה) צריך ליטול מי רביעית, וקידוש ידיים ורגליים (לעבודה במקדש) אין לו שיעור.</small><br><br>ב<b>תוספתא טהרות</b> א,ה שנו: הידיים מטמאות אחד ופוסלות אחד בקודש ופוסלות את התרומה ואין ידיים לחולין... באיזה קודש אמרו (שהוא נעשה רביעי לטומאה)? בקודשי מקדש המקודשים, כגון חלות תודה ורקיקי נזיר שנשחט עליהם הזבח והמנחות שקדשו בכלי. אבל חלות תודה ורקיקי נזיר שלא נשחט עליהם הזבח והמנחות שלא קדשו בכלי - אינן לא כקודש ולא כחולין אלא הרי הן כתרומה<small>.</small>"
Jerusalem Talmud Chagigah 2:5:5,"וְלַחַטָּאת אִם נִיטְמְאוּ יָדָיו נִיטְמָא גּוּפוֹ׃ אָמַר רִבִּי חֲנַנְיָה. לֹא שֶׁחִידְשׁוּ טוּמְאָה לַחַטָּאת. אֶלָּא אָֽמְרוּ. הַמִּיטָּמֵא טוּמְאָה קַלָּה כְמִיטָּמֵא טוּמְאָה חֲמוּרָה. רִבִּי יַעֲקֹב בַּר אָחָא בְשֵׁם רִבִּי לָֽעְזָר. וְאָסַ֣ף ׀ אִ֣ישׁ. מַה תַלְמוּד לוֹמַר טָה֗וֹר. הַגַּע עַצְמָךְ. אֲפִילוּ אַתְּ אוֹסְפוֹ <i data-overlay=""Vilna Pages"" data-value=""13b""></i>בְמַגְרֵיפָה אָֽמְרָה תוֹרָה טָה֗וֹר. מַה אֲנָן קַייָמִין. אִם בְּמַגְרֵיפָה שֶׁלְמַתֶּכֶת. וַהֲלֹא פְשׁוּטֵי כְלֵי מַתָּכוֹת טְמֵאִין. אִם בְּמַגְרֵיפָה שֶׁלְעֵץ. לֹא כְעוֹמֵד מַחְמַת דָּבָר טָמֵא הוּא. אָמַר רַב הוֹשַׁעְיָה. תִּיפְתָּר בְּאוֹסְפוֹ בְּנֶסֶר. וְאֶיפְשַׁר שֶׁלֹּא יִנָּשֵׂא עָלָיו. אָמַר רִבִּי יוּדָן אָבוֹי דְרִבִּי מַתַּנְיָה. תִּיפְתָּר בְּאוֹסְפוֹ בְּמַלְתֵּרָא עָבָה. רִבִּי בָּא בַּר מָמָל בְּעָה קוֹמֵי רִבִּי אִמִּי. מַה בֵין אָדָם טָהוֹר לַחַטָּאת לִכְלִי רֵיקָן טָהוֹר לַחַטָּאת. אָמַר לֵיהּ. וְאָסַ֣ף טָה֗וֹר. מַה תַלְמוּד לוֹמַר אִ֣ישׁ. אֶלָּא לִיתֵּן טַהֲרָה מְעוּלָּה לָאִישׁ לַעֲשׂוֹתוֹ כְמֵי חַטָּאת וּכְאֶפֶר חַטָּאת. רִבִּי יָסָא בְשֵׁם רִבִּי שִׁמְעוֹן בֶּן לָקִישׁ. הֵיסֵּט שֶׁטִּיהַרְתִּי לָךְ בַּשֶּׁרֶץ טִימֵּאתִי לָךְ כָּאן.","במשנה שנינו: <b>""ולחטאת, אם ניטמאו ידיו - ניטמא גופו"".</b><br><b>אמר רבי חנניה: לא שחידשו</b> – חכמים, <b>טומאה לחטאת</b> – אף שהוסיפו בפרה אדומה חומרות רבות מאוד, בכל זאת לא חידשו בה טומאה שאינה קיימת כלל במקום אחר<b>, אלא אמרו</b> – חכמים<b>: המיטמא טומאה קלה כמיטמא טומאה חמורה</b> – אם נטמאו ידיו בטומאה המטמאה אותן מדברי סופרים, כגון שנגעו בראשון לטומאה, שלא נטמא גופו אבל ידיו טמאות - דינו לחטאת כמי שנטמא כל גופו בטומאה המטמאה אותו מן התורה<b>.</b><br><br><small>ב<b>בבלי חגיגה</b> כג,ב אמרו: תניא: מעולם לא חידשו דבר בפרה.</small><br><br><b>רבי יעקב בר אחא</b> (אמורא ארץ ישראלי בדור השלישי והרביעי) אמר <b>בשם רבי לעזר</b> (אמורא בדור השני)<b>:</b> כתוב בהכנת אפר הפרה האדומה: <b>""וְאָסַף אִישׁ</b> טָהוֹר אֵת אֵפֶר הַפָּרָה וְהִנִּיחַ מִחוּץ לַמַּחֲנֶה בְּמָקוֹם טָהוֹר<b>""</b> (במדבר יט,ט) – איש טהור יאסוף את אפר הפרה ויניח אותו במקום טהור מחוץ למחנה, <b>- מה תלמוד לומר</b> – מה יש ללמוד מהכתוב היתר: <b>""טָהוֹר""?</b> – והרי ודאי שהאוסף את האפר צריך להיות טהור, שלא יטמא את האפר! <b>הגע עצמך</b> – שער בנפשך<b>, אפילו את</b> (אתה) <b>אוספו במגריפה - אמרה התורה ""טָהוֹר""</b> – אפילו אינו אוסף את האפר בידיו ממש אלא במגרפה, מכל מקום אמרה התורה שהאוסף צריך להיות איש טהור, שאף אם ידיו בלבד טמאות - הרי הוא לחטאת כאילו כולו טמא ומטמא את האפר בהיסט כשאוספו במגרפה (היסט - נדנוד והזזה של דבר על ידי אדם, שנחשב כאילו האדם נושא את הדבר. - המונח 'הגע עצמך' כאן מציין מקרה הכלול בפסוק שיכול לשמש ראיה למה שנזכר לפני כן בסוגיה: 'המיטמא טומאה קלה כמיטמא טומאה חמורה')<b>.</b><br>מגרפה היא כלי הדומה למעדר בעל יד (ידית) וכף. הכף היא לוח שטוח. כרגיל הכף היא ממתכת, אך יש שהיא עשויה עץ.<br>ומציעים שאלה: <b>מה אנן קיימין?</b> – [ב]מה אנחנו עומדים (עוסקים)? (באיזה מקרה יש להעמיד את המקור האמוראי כך שיש ראיה שמי שידיו בלבד טמאות הרי הוא לחטאת כאילו כולו טמא ומטמא את האפר רק בהיסט?) ומציעים שתי אפשרויות שנדחות: <b>אם במגריפה של מתכת - והלא פשוטי כלי מתכות טמאין</b> – כלי מתכת, אפילו אין להם בית קיבול, מקבלים טומאה<b>!</b> – אם מגרפה (הכף של המגרפה) שאמר רבי לעזר היא של מתכת, אין ראיה שמי שידיו בלבד טמאות הרי הוא לחטאת כאילו כולו טמא ומטמא את האפר רק בהיסט, שכיוון שידיו טמאות, הן מטמאות את המגרפה, מפני שמי שידיו בלבד טמאות הרי הוא לחטאת כאילו כולו טמא, והמגרפה מטמאה את האפר, ולכן צריך האוסף להיות טהור בידיו. <b>אם במגריפה של עץ - לא כעומד מחמת דבר טמא הוא?!</b> (בתמיהה) – אם מגרפה (הכף של המגרפה) שאמר רבי לעזר היא של עץ, שפשוטי כלי עץ אינם מקבלים טומאה, גם אין ראיה שמי שידיו בלבד טמאות הרי הוא לחטאת כאילו כולו טמא ומטמא את האפר רק בהיסט, שכיוון שידיו טמאות, הן מטמאות את המגרפה, מפני שהכף של המגרפה עומדת מחמת הידית של המגרפה שהיא של מתכת והיא דבר המקבל טומאה, והמגרפה מטמאה את האפר, ולכן צריך האוסף להיות טהור בידיו (ההלכה היא שפשוטי כלי עץ אינם מקבלים טומאה ופשוטי כלי מתכת מקבלים טומאה. בכלים המורכבים משני החומרים, יש שהולכים אחר החלק שעושה את מלאכתו של הכלי, ויש שהולכים אחר החלק המעמיד (החלק בכלי שהחלקים האחרים נשענים או נתלים עליו). ראה משנה כלים יג,ו ובבלי שבת נט,ב-ס,א, וראה ""סדרי טהרות"" למשנה זו. לפי פירושנו לירושלמי כאן, במגרפה של עץ הולכים אחר המעמיד - הידית של מתכת).<br>ומציעים תשובה לשאלה בהצעת אוקימתא: <b>אמר רב הושעיה</b> (אמורא בדור השלישי)<b>: תיפתר</b> – תתפרש (המקור האמוראי) <b>באוספו בנסר</b> (קרש, לוח שנגזר מעץ) – במקרה שהוא אוסף את האפר בנסר של עץ (מגרפה שנזכרה במקור האמוראי היא לאו דווקא), שאין ידיו מטמאות את הנסר, מפני שאינו כלי ואינו מקבל טומאה, ומכל מקום אמרה התורה שהאוסף צריך להיות איש טהור, שאף אם ידיו בלבד טמאות - הרי הוא לחטאת כאילו כולו טמא ומטמא את האפר בהיסט<b>.</b><br>ומקשים: <b>ואיפשר שלא יִנָּשֵׂא עליו?!</b> (בתמיהה) – הרי, כשהוא אוסף את האפר בנסר שהוא דק, אי אפשר שלא יתרומם אפר מן הארץ על הנסר, ולכן ייחשב הנסר ככלי שיש לו בית קיבול, וכיוון שידיו טמאות, הן מטמאות את הנסר, והנסר מטמא את האפר, ולכן צריך האוסף להיות טהור בידיו, ועדיין אין ראיה שמי שידיו בלבד טמאות הרי הוא לחטאת כאילו כולו טמא ומטמא את האפר רק בהיסט.<br>ומציעים תירוץ לקושיה בהצעת אוקימתא אחרת: <b>אמר רבי יודן</b> (אמורא ארץ ישראלי בדור הרביעי) <b>אבוי ד-</b> – אביו של <b>רבי מתניה: תיפתר</b> – תתפרש (המקור האמוראי) <b>באוספו במלתרא</b> (קורה להחזקת תקרת הבניין (מקור המילה ביוונית)) <b>עבה</b> – שמחמת עובייה אי אפשר שיינשא אפר עליה, ומכל מקום אמרה התורה שהאוסף צריך להיות איש טהור, שאף אם ידיו בלבד טמאות - הרי הוא לחטאת כאילו כולו טמא ומטמא את האפר בהיסט<b>.</b><br><br>במשנה פרה יא,ו שנינו, שכל הטעון ביאת מים (טבילה), בין מדברי תורה בין מדברי סופרים - מטמא מי חטאת ואפר חטאת ואת המזה מי חטאת (והוא הדין כל הטהור לחטאת) במגע ובמשא (בין שנגע בו הטמא ובין שנשא אותו), ומטמא כלי ריקם הטהור לחטאת במגע אבל לא במשא לדעת חכמים.<br><b>רבי בא בר ממל</b> (אמורא ארץ ישראלי בדור השני והשלישי) <b>בעא קומי</b> – שאל לפני <b>רבי אמי</b> (אמורא ארץ ישראלי בדור השלישי)<b>: מה בין אדם טהור לחטאת לכלי ריקן טהור לחטאת?</b> – מה ההבדל בין אדם שנטהר לעסוק בפרה אדומה ובין כלי ריק טהור המיועד למי חטאת (מים המקודשים באפר פרה) ולאפר חטאת (אפר פרה בלא מים)? מדוע אדם הטהור לחטאת נטמא במגע ובמשא, וכלי ריקם הטהור לחטאת נטמא במגע אבל לא במשא?<br><b>אמר ליה:</b> – אמר לו (השיב לו רבי אמי): <b>""וְאָסַף אִישׁ טָהוֹר</b> אֵת אֵפֶר הַפָּרָה<b>""</b> (במדבר יט,ט) <b>- מה תלמוד לומר</b> – מה יש ללמוד מהכתוב היתר: <b>""אִישׁ""? אלא ליתן טהרה מעולה לאיש לעשותו כמי חטאת וכאפר חטאת</b> – הכתוב מלמד שטהרתו של אדם הטהור לחטאת צריכה להיות כטהרתם של מי חטאת ואפר חטאת שהם נטמאים במגע ובמשא (כל טומאת משא אינה אלא שהטהור נושא את הטמא, אבל טמא הנושא טהור אינו מטמאו. וכאן (משנה פרה יא,ו) אין לפרש משא זה במים ובאפר שנשאו את הטמא, שכל טומאת משא אינה אלא לאדם. ולכן יש לפרש, שמשא זה הוא היסט, שהטמא הסיט את המים והאפר. בכמה מקומות אנחנו מוצאים שנקרא היסט בשם משא. בכל הטומאות כשהטמא מסיט לטהור אינו נטמא, אבל זב המסיט את הטהור מטמאו בהיסטו. וכל שאינו טהור לחטאת, כגון הטעון ביאת מים, הריהו כזב לגבי חטאת ומטמא מי חטאת ואפר חטאת בהיסט שהסיטם)<b>.</b><br><br><b>רבי יסא</b> (רבי אסי, אמורא ארץ ישראלי בדור השלישי) אמר <b>בשם רבי שמעון בן לקיש</b> (מגדולי אמוראי ארץ ישראל בדור השני)<b>: היסט שטיהרתי לך בשרץ טימאתי לך כאן</b> – שרץ (אחד משמונת השרצים המפורטים בתורה שמטמאים במותם) אינו מטמא בהיסט, שאם אדם טהור מסיט שרץ אינו נטמא, ששרץ אינו מטמא אלא במגע, אבל אדם הטהור לחטאת שמסיט שרץ נטמא לחטאת<b>.</b><br><br><small>ב<b>תוספתא פרה</b> י,ד שנו: טהור לחטאת ש... הסיט את השרץ... - רבי אליעזר מטהר, ורבי יהושע מטמא.<br><br>דברי רבי שמעון בן לקיש בירושלמי הם לפי רבי יהושע שמטמא.</small>"
Jerusalem Talmud Chagigah 2:6:1,<strong><big>משנה:</big></strong> הַטּוֹבֵל לַחוּלִין וְהוּחְזַק לַחוּלִין אָסוּר בַּמַּעֲשֵׂר. הַטּוֹבֵל לַמַּעֲשֵׂר וְהוּחְזַק לַמַּעֲשֵׂר אָסוּר לַתְּרוּמָה. הַטּוֹבֵל לַתְּרוּמָה וְהוּחְזַק לַתְּרוּמָה אָסוּר לַקּוֹדֶשׁ. הַטּוֹבֵל לַקּוֹדֶשׁ וְהוּחְזַק לַקּוֹדֶשׁ אָסוּר לַחַטָּאת. הַטּוֹבֵל לֶחָמוּר הוּתָּר לַקַּל. טָבַל וְלֹא הוּחְזַק כְּאִילּוּ לֹא טָבָל׃,"<big><strong>משנה</strong></big><br>משנתנו מלמדת שחכמים עשו מעלה בטבילה, שהטובל כדי לטהר את גופו שנטמא צריך לכוון לשם מה הוא טובל, ומי שטבל לשם דבר קל אין טבילתו זו מועילה לו לאכילת דבר חמור.<br><b>הטובל לחולין</b> – טבל גופו במקווה לשם אכילת חולין בטהרה, <b>והוחזק לחולין</b> – התכוון בעת טבילתו לטבול לשם אכילת חולין, <b>- אסור במעשר</b> – אסור לו לאכול מעשר שני<b>. הטובל למעשר</b> – לשם אכילת מעשר שני בטהרה, <b>והוחזק למעשר</b> – התכוון בעת טבילתו לטבול לשם אכילת מעשר שני, <b>- אסור לתרומה</b> – אסור לו לאכול תרומה, אם הוא כוהן<b>. הטובל לתרומה</b> ו<b>הוחזק לתרומה</b> – התכוון בעת טבילתו לטבול לשם אכילת תרומה, <b>- אסור לקודש</b> – אסור לו לאכול קורבנות<b>. הטובל לקודש והוחזק לקודש</b> – התכוון בעת טבילתו לטבול לשם אכילת קורבנות, <b>- אסור לחטאת</b> – אסור לו לנגוע במי חטאת (מים המקודשים באפר פרה אדומה)<b>.</b><br><b>הטובל לחמור</b> – לשם דבר חמור, <b>- הותר לקל</b> – כגון אם טבל לקודש - הריהו בחזקת טהור גם לתרומה ולמעשר שני, ואם טבל לחטאת - הריהו בחזקת טהור לכול<b>.</b><br><b>טבל ולא הוחזק</b> – טבל ולא התכוון לשם טבילה, <b>- כאילו לא טבל</b> – כלל, ואסור אפילו בחולין, שהטבילה צריכה כוונה לשם טבילה אפילו לחולין (שיטת התוספתא והירושלמי היא שאף טבילה לאכילת חולין בטהרה צריכה כוונה לשם טבילה, וכפשוטה של משנתנו כאן (""תוספתא כפשוטה""))<b>.</b>"
Jerusalem Talmud Chagigah 2:6:2,<strong><big>הלכה:</big></strong> וְחוּלִין צְרִיכִין כַּווָנָה. דְּרוֹבָא אֲתַא מֵימוֹר לָךְ. אֲפִילוּ טוֹבֵל לַחוּלִין וְהֹחְזָק לַחוּלִין אָסוּר בְּמַעֲשֵׂר. לֹא כֵן אָמַר רִבִּי אֶלְעָזָר. כְּמִינְייָן הַחוּלִין כֵּן מִינְייָן הַמַּעֲשֵׂר. כָּאן לָאֲכִילָה וְכָאן לַמַּגָּע. הַטּוֹבֵל סְתָם מוּתָּר בְּכוּלָּם. אָמַר רִבִּי יוֹחָנָן. בִּמְזוּקָּק לְכוּלָּן. עוֹדֵיהוּ רַגָלָיו מְשׁוּקָּעוֹת בַּמַּיִם מַחֲזִיק עַצְמוֹ לְכָל־טַהֲרָה שֶׁיִּרְצֶה.,"<big><strong>תלמוד</strong></big><br>במשנה שנינו: ""הטובל לחולין והוחזק לחולין - אסור במעשר"".<br>מקשים על המשנה: <b>וחולין צריכין כוונה?!</b> – וכי צריך הטובל לחולין להתכוון בטבילתו לטבול לשם אכילת חולין?! והרי כשהוא טובל סתם לשם טהרה מותר בחולין! (השאלה היא על לשון משנתנו ""והוחזק לחולין"", למה צריך החזקה לשם אכילת חולין בטהרה? (""תוספתא כפשוטה"")).<br>ומתרצים את הקושיה בהצעת פרשנות למשנה: <b>דרובא אתא מימור לך</b> – גדולה [מזאת] בא לומר לך (המשנה באה לומר חידוש גדול יותר)<b>. אפילו טובל לחולין וה</b>ו<b>חזק לחולין - אסור במעשר</b> – עד שיתכוון בטבילתו לטבול לשם אכילת מעשר שני. אבל הטובל לחולין - מותר בחולין, אף אם לא התכוון בטבילתו לטבול לשם אכילת חולין<b>.</b><br>ומציעים קושיה ממימרה אמוראית כדי לפרוך את התירוץ: <b>לא כן אמר</b> – (וכי) לא כך אומר <b>רבי אלעזר</b> (אמורא בדור השני)<b>: כמיניין החולין כן מיניין המעשר?!</b> (בתמיהה) – הרי לטומאה מונים במעשר כמו שמונים בחולין, שכמו שאין שני לטומאה עושה שלישי לטומאה בחולין, כך גם במעשר! ומדוע לטהרה מעשר אינו כמו חולין, שהטובל לחולין והוחזק לחולין - אסור במעשר?<br>ומציעים תירוץ לקושיה בהצעת הבחנה בין שני מקרים: <b>כאן</b> – שחולין ומעשר אינם שווים, <b>- לאכילה</b> – לעניין אכילה, שהטובל לחולין והוחזק לחולין - אסור לו לאכול מעשר<b>, וכאן</b> – שחולין ומעשר שווים, <b>- למגע</b> – לעניין נגיעה, שאין שני לטומאה עושה שלישי לטומאה במגעו<b>.</b><br><br><small>ב<b>בבלי חגיגה</b> יח,ב-יט,א אמרו: ...אמר רב נחמן: לא קשיא; כאן - לחולין (אין צורך בכוונה לטהרה), כאן - למעשר (יש צורך בכוונה לטהרה).<br>איתיביה רבא לרב נחמן (ממשנתנו): הטובל לחולין והוחזק לחולין - אסור במעשר. הוחזק - אין, לא הוחזק - לא! (משמע שאף לחולין יש צורך בכוונה!)<br>הכי קאמר / אימא: אף על פי שהוחזק לחולין - אסור במעשר (לא באה המשנה ללמדנו שצריך כוונה לחולין, אלא לומר שאפילו התכוון לחולין אין זה מועיל למעשר).<br>איתיביה (רבא לרב נחמן ממשנתנו): טבל ולא הוחזק - כאילו לא טבל. מאי לאו, כאילו לא טבל כלל!<br>לא. כאילו לא טבל למעשר, אבל טבל לחולין (שבחולין אין צורך בכוונה).<br>הוא (רבא) סבר, דחויי קא מדחי ליה (רב נחמן, אבל כוונת הדברים אינה כן), נפק, דק ואשכח, דתניא: טבל ולא הוחזק - מותר בחולין ואסור במעשר (כרב נחמן).<br><br>הבבלי פירש את משנתנו שטבילה לחולין אינה צריכה כוונה. שיטת הבבלי היא שטבילה לאכילת חולין אינה צריכה כוונה, שלא כשיטת התוספתא והירושלמי.<br><br>למרות שרבא מצא ברייתא שבה נאמר ""טבל ולא הוחזק - מותר בחולין ואסור במעשר"", הפירוש הפשוט במשנה ""טבל ולא הוחזק - כאילו לא טבל"" הוא כמו שאמר מקודם, ""כאילו לא טבל כלל"". המשנה והברייתא חולקות. למשנה חולין צריך כוונה, ולברייתא חולין אין צריך כוונה (""מקורות ומסורות"", מועד ג, עמוד תקצט).<br><br>בבבלי חולין לא,א-ב נחלקו אמוראים בנידה שנאנסה וטבלה (נידה שסיימה את שבעת ימי טומאתה וטבלה באונס, שלא ברצונה, שלא התכוונה לטבול לשם טהרה). לדעת רב אסורה באכילת תרומה ומותרת באכילת חולין, כי הוא סובר שטבילה לחולין אינה צריכה כוונה, ולדעת רבי יוחנן אסורה אף באכילת חולין, כי הוא סובר שטבילה צריכה כוונה אף לחולין.<br>בירושלמי שבת ב,א ומגילה ב,ד הביאו מחלוקת אמוראים בנידה שנאנסה וטבלה, ונקטו בין בדברי רב ובין בדברי רבי חנינה (דעתו היא דעת רבי יוחנן בבבלי) בלשון ""טמיאה לטהרות"" ולא חילקו בין חולין לתרומה. ""טהרות"" הן אף חולין הנאכלים בטהרה. הירושלמי לשיטתו שאף טבילה לאכילת חולין בטהרה צריכה כוונה לשם טבילה.</small><br><br>ומביאים ברייתא: <b>הטובל סתם</b> – לשם טהרה, שהוא מתכוון לשם טבילה, אבל אינו מתכוון לטבול לדבר מסוים, לא לחולין ולא לדבר אחר, <b>- מותר בכולם</b> – מותר לו לאכול כל דבר<b>.</b><br>ומצמצמים את תחולת הקביעה: <b>אמר רבי יוחנן</b> (גדול אמוראי ארץ ישראל בדור השני)<b>: במזוקק לכולן</b> – דווקא כשהוא זקוק להיטהר גם לתרומה ולקודשים, כגון שהוא יודע שיאכל גם תרומה וקודשים, והוא טובל סתם לשם טהרה - מותר בכולם, ואינו צריך להתכוון במפורש שהוא טובל לקודש. אבל אם אינו מזוקק לכולם, והוא טובל סתם לשם טהרה, שהוא מתכוון לשם טבילה - אינו מותר אלא בחולין (""תוספתא כפשוטה"")<b>.</b><br><br>ומביאים את המשך הברייתא: <b>עודיהו רגליו משוקעות במים</b> – מי שטבל סתם ועלה מן הטבילה, ועדיין לא עקר רגליו מן המים שטבל בהם, <b>- מחזיק עצמו לכל טהרה שירצה</b> – הוא יכול להתכוון לכל דבר שירצה, ואין צורך שיתכוון בשעת הטבילה עצמה<b>.</b><br><br><small>ב<b>תוספתא חגיגה</b> ג,א-ב שנו: אי זו היא חזקה? כל שעקר רגליו מן המים (החזקה מתבררת מיד כשעקר רגליו מן המים, ואם עקר רגליו - שוב אינו יכול להחזיק את עצמו לטהרה חמורה יותר). עודהו רגליו במים, טבל לקל שבהם והוחזק לחמור שבהם (טבל לשם טהרה קלה, אבל לאחר מכן בעת היציאה מן המים התכוון לשם טהרה חמורה) - מה שעשה עשוי (אפשר לשנות את הכוונה לטהרה חמורה יותר).<br>הטובל על מנת לעלות מטומאה לטהרה (שהתכוון לעלות לכל טהרה) - הרי זה טהור בכולם / לכולם.<br>הטובל, אם נתכוון - טהור (שטבילה צריכה כוונה לשם טבילה, ואפילו לאכילת חולין), ואם לאו - טמא (יש כאן ביאור למשנתנו: ""טבל ולא הוחזק - כאילו לא טבל"").<br><br>ב<b>בבלי חגיגה</b> יט,א אמרו: אמר רבי אלעזר: טבל (סתם) ועלה (מן הטבילה) - מחזיק עצמו לכל מה שירצה.<br>מיתיבי: עודהו רגלו אחת במים, הוחזק לדבר קל - מחזיק עצמו לדבר חמור, עלה - שוב אינו מחזיק. - מאי לאו, אינו מחזיק כלל? (שיכול להחזיק רק אם עודנו אף במקצתו בתוך המים)<br>לא, עודהו (במים), אף על פי שהוחזק (קודם לדבר קל) - מחזיק (עצמו לדבר חמור); עלה, אם לא הוחזק (כלל) - מחזיק, ואם הוחזק (לדבר מסוים) - אינו מחזיק (לדבר אחר).<br><br>החזקה במשנה התפרשה ככוונה. כך נראה מן התוספתא, ודאי לפי נוסח הברייתא בתלמודים, שם מצאנו את הצירוף היחידאי 'מחזיק עצמו'. אך זו אינה המשמעות של הפועל 'הוחזק' בספרות התנאית (""טהרה וקהילה בעת העתיקה"", עמוד 233).</small>"
Jerusalem Talmud Chagigah 2:6:3,"תַּמָּן תַּנִּינָן. מַקֵּל שֶׁהִיא מְלֵיאָה מַשְׁקִין טְמֵאִים. כֵּיוָן שֶׁהִשִּׁיקָהּ לַמִּקְוֶה. טֻהָרָה. דְּבְרֵי רִבִּי יְהוֹשֻׁעַ. וַחֲכָמִים אוֹמְרִים. עַד שֶׁיִּטְבּוֹל אֶת כּוּלָּהּ. רִבִּי שִׁמְעוֹן בֶּן לָקִישׁ אָמַר. מַה פְלִיגִין. בְּטוּמְאָה קַלָּה. אֲבָל בְּטוּמְאָה חֲמוּרָה אַף רִבִּי יְהוֹשֻׁעַ מוֹדֶה. רִבִּי יוֹחָנָן אָמַר. אַף בְּטוּמְאָה חֲמוּרָה פְלִיגִין. מַתְנִיתָה פְלִיגָא עַל רִבִּי שִׁמְעוֹן בֶּן לָקִישׁ. עוֹדֵיהוּ רַגָלָיו מְשׁוּקָּעוֹת בַּמַּיִם מַחֲזִיק עַצְמוֹ <i data-overlay=""Venice Columns"" data-value=""78c""></i>לְכָל־טַהֲרָה שֶׁיִּרְצֶה. פָּתַר לָהּ בָּאוֹכֵל אוֹכָלִין טְמֵאִין וְשׁוֹתֶה מַשְׁקִין טְמֵאִין. לֹא כֵן אָמַר רִבִּי יַעֲקֹב בַּר זַבְדִּי רִבִּי אַבָּהוּ בְשֵׁם רִבִּי שִׁמְעוֹן בֶּן לָקִישׁ. הָאוֹכֵל אוֹכָלִין <i data-overlay=""Vilna Pages"" data-value=""14a""></i>טְמֵאִין וְשׁוֹתֶה מַשְׁקִין טְמֵאִין גּוּפוֹ טָהוֹר בְּלֹא כַווָנָה. מִכֵּיוָן שֶׁנָּתַן דַּעְתּוֹ לַטַּהֲרָה מְעוּלָּה מִמֶּנּוּ [אֵינוֹ] צָרִיךְ כַּווָנָה. מַתְנִיתָה פְלִיגָא עַל רִבִּי שִׁמְעוֹן בֶּן לָקִישׁ. מִקְוֶה שֶׁיֶּשׁ בּוֹ אַרְבָּעִים סְאָה מְכוּוָּנוֹת וְיָֽרְדוּ שְׁנַיִם וְטָבְלוּ [שְׁנֵיהֶן טְהוֹרִין.] זֶה אַחַר זֶה הָרִאשׁוֹן טָהוֹר וְהַשֵּׁינִי טָמֵא. רִבִּי יְהוּדָה אוֹמֵר. אִם הָיוּ רַגְלָיו שֶׁל רִאשׁוֹן נוֹגְעוֹת בַּמַּיִם אַף הַשֵּׁינִי טָהוֹר. וְעוֹד הִיא בָאוֹכֵל אוֹכָלִין טְמֵאִין וְשׁוֹתֶה מַשְׁקִין טְמֵאִין. מַתְנִיתָה פְלִיגָא עַל רִבִּי שִׁמְעוֹן בֶּן לָקִישׁ. צְנוֹן שֶׁבִּמְעָרָה אִשָּׁה נִידָּה מַדִּיחָתוֹ וְהוּא טָהוֹר. הֶעֱלָתוֹ כָּל־שֶׁהוּא מִן הַמַּיִם טָמֵא. וְתַנֵּי עֲלָהּ. רִבִּי יְהוּדָה מְטָהֵר מִשֵּׁם רִבִּי יְהוֹשֻׁעַ. וְנִידָּה לֹא טוּמְאָה חֲמוּרָה הִיא. הָדָא פְלִיגָא עַל רִבִּי שִׁמְעוֹן בֶּן לָקִישׁ וְלֵית לָהּ קִיּוּם.","ומציעים משנה ממקום אחר: <b>תמן תנינן:</b> – שם (משנה טהרות ח,ט, בהלכות טהרות של חכמי יבנה) שנינו: <b>מקל שהיא מליאה משקין טמאים</b> – שהיו מים טמאים טופחים (מרטיבים את הנוגע בהם) על פני כל המקל<b>, כיון שהשיקה למקוה</b> – כיוון שהכניס קצהו האחד של המקל בתוך המקווה, אף על פי שלא הטבילו כולו, <b>- טהרה</b> – טהרו כל המים שעל פני המקל<b>; דברי רבי יהושע</b> (בן חנניה, מגדולי התנאים בדור השני) – הסובר שכל המים שעל פני המקל נחשבים מחוברים למים שבמקווה וטהרו בהשקה<b>. וחכמים אומרים: עד שיטבול</b> (בכתבי היד של המשנה: 'שיטב<b>י</b>ל') <b>את כולה</b> – אין המים שעל פני המקל נטהרים אלא אם כן הטביל את המקל כולו<b>.</b><br><b>רבי שמעון בן לקיש</b> (מגדולי אמוראי ארץ ישראל בדור השני) <b>אמר: מה פליגין</b> – מה [שהם] (רבי יהושע וחכמים) חלוקים, <b>- בטומאה קלה</b> – במקרה של מקל שהוא מלא משקים שטמאים בטומאה קלה מדברי סופרים, נחלקו האם המים שעליו נחשבים מחוברים למים שבמקווה<b>, אבל בטומאה חמורה</b> – במקרה של מקל שהוא מלא משקים שטמאים בטומאה חמורה מן התורה, <b>- אף רבי יהושע מודה</b> – אין מחלוקת, וכולם סוברים שאין המים שעליו נחשבים מחוברים למים שבמקווה (רבי שמעון בן לקיש מצמצם את תחולתה של המחלוקת למקרה מסוים)<b>.</b><br><b>רבי יוחנן</b> (גדול אמוראי ארץ ישראל בדור השני) <b>אמר: אף בטומאה חמורה פליגין</b> – חלוקים (רבי יהושע וחכמים נחלקו אף במקרה של מקל שהוא מלא משקים שטמאים בטומאה חמורה)<b>.</b><br><br>ומקשים בהצעת ברייתא שחולקת על הדעה האמוראית המובאת לפני כן: <b>מתניתא פליגא</b> – המשנה (המקור התנאי, והוא הברייתא להלן) חלוקה <b>על רבי שמעון בן לקיש: עודיהו רגליו משוקעות במים</b> – מי שטבל סתם ועלה מן הטבילה, ועדיין לא עקר רגליו מן המים שטבל בהם, והיו מים טופחים עליו, <b>- מחזיק עצמו בכל</b> (צריך לומר כמו לעיל: '<b>ל</b>כל') <b>טהרה שירצה</b> – הוא יכול להתכוון לכל דבר שירצה, מפני שהמים שעליו נחשבים מחוברים למים שבמקווה, והרי זה כאילו הוא במקווה<b>!</b> – הברייתא סוברת כרבי יהושע, ומשמע שהיא מדברת אף במקרה שהוא טמא טומאה חמורה. הרי שרבי יהושע חולק אף בטומאה חמורה, שלא כרבי שמעון בן לקיש!<br>ומתרצים את הקושיה על ידי הצעת אוקימתא למשנה שממנה הקשו: <b>פתר לַהּ</b> – (רבי שמעון בן לקיש שעליו הקשו) פותר אותה (מפרש את הברייתא)<b>, באוכל אוכלין טמאין ושותה משקין טמאין</b> – יש להעמיד את הברייתא במקרה שהוא טמא טומאה קלה, כגון שאכל אוכלים טמאים או שתה משקים טמאים, שאין טומאתו אלא מדברי סופרים, ובמקרה זה המים שעליו נחשבים מחוברים למים שבמקווה, אבל לא במקרה שהוא טמא טומאה חמורה<b>.</b><br>ומציעים קושיה מדבריו של רבי שמעון בן לקיש כדי לפרוך את התירוץ: <b>לא כן אמר</b> – (וכי) לא כך אומר <b>רבי יעקב בר זבדי</b> (אמורא ארץ ישראלי בדור הרביעי) בשם <b>רבי אבהו</b> (אמורא ארץ ישראלי בדור השלישי) שאומר <b>בשם רבי שמעון בן לקיש: האוכל אוכלין טמאין ושותה משקין טמאין - גופו טהור בלא כוונה</b> – הטובל להיטהר מטומאה קלה אינו צריך כוונה לשם טבילה<b>?!</b> (בתמיהה) – לכן אין להעמיד את הברייתא העוסקת בעניין כוונה בטבילה במקרה שהוא טמא טומאה קלה אלא יש להעמיד אותה במקרה שהוא טמא טומאה חמורה. הרי שיש לפרוך את התירוץ!<br>ומתרצים את הקושיה: <b>מכיון שנתן דעתו לטהרה מעולה ממנה,</b> (מגיה הוסיף במסירה שלפנינו 'אינו', וקלקל (""תוספתא כפשוטה"")) <b>צריך כוונה</b> – הטובל להיטהר מטומאה קלה אינו צריך כוונה לשם טבילה כשהוא טובל לחולין, אבל כשהוא טובל לדבר חמור יותר מחולין (למעשר, לתרומה או לקודש) הוא צריך כוונה לשם טבילה. לכן אפשר להעמיד את הברייתא במקרה שהוא טמא טומאה קלה (לרבי שמעון בן לקיש, לחולין אינו צריך כוונה לשם טבילה אלא בטבל מטומאה דרבנן, אבל בטבל מטומאה דאורייתא אף לחולין צריך כוונה לשם טבילה (""תוספתא כפשוטה""))<b>.</b><br><br>ומקשים בהצעת משנה שחולקת על הדעה האמוראית המובאת לפני כן: <b>מתניתא פליגא</b> – המשנה (המקור התנאי, והוא משנה מקוואות ז,ו) חלוקה <b>על רבי שמעון בן לקיש: מקוה שיש בו ארבעים סאה מכוונות</b> – מצומצמות (המקווה אינו מטהר אלא בארבעים סאה)<b>, וירדו שנים וטבלו זה אחר זה</b> – במקווה זה, <b>- הראשון טהור</b> – שהרי טבל במקווה שיש בו מים כשיעור מקווה, <b>והשיני טמא</b> – לפי שחסרו המים שבמקווה מארבעים סאה על ידי טבילתו של הראשון, שמקצת מהמים דבקו בגופו של הראשון<b>. רבי יהודה</b> (בר אלעאי, מגדולי התנאים בדור הרביעי) <b>אומר: אם היו רגליו של</b> ה<b>ראשון נוגעות במים</b> – בזמן שהשני טבל בהם, <b>- אף השיני טהור</b> – לפי שרואים כאילו המים שעל גופו של הראשון מחוברים למי המקווה, ולא חסר משיעור המקווה כלום<b>!</b> – רבי יהודה סובר כרבי יהושע, ומשמע שהמשנה מדברת אף במקרה שהוא טמא טומאה חמורה. הרי שרבי יהושע חולק אף בטומאה חמורה, שלא כרבי שמעון בן לקיש!<br>ומתרצים את הקושיה על ידי הצעת אוקימתא למשנה שממנה הקשו: <b>ועוד היא באוכל אוכלין טמאין ובשותה משקין טמאין</b> – יש להעמיד גם את המשנה במקרה שהוא טמא טומאה קלה, כגון שאכל אוכלים טמאים או שתה משקים טמאים, שאין טומאתו אלא מדברי סופרים, ובמקרה זה המים שעליו נחשבים מחוברים למים שבמקווה, אבל לא במקרה שהוא טמא טומאה חמורה<b>.</b><br><br>ומקשים על הדעה האמוראית המובאת לפני כן בהצעת משנה בצירוף מקור תנאי נוסף: <b>מתניתא פליגא</b> – המשנה (המקור התנאי, והוא משנה מכשירין ד,ו) חלוקה <b>על רבי שמעון בן לקיש: צנון שבמערה</b> – שנתנוהו לתוך המים שבמערה, <b>- אשה</b> (בכתבי היד של המשנה אין מילה זו) <b>נידה מדיחתו</b> – שם, <b>והוא טהור</b> – שלא הוכשר לקבל טומאה במים שבמערה המחוברים לקרקע (אין מים מחוברים מכשירים אלא תלושים)<b>. העלתו כל שהוא מן המים - טמא</b> – הצנון, שהוכשר לקבל טומאה במים שעליו או שעל ידיה, מאחר שנתלשו לרצון, שהרי נתכוונה להדיחו בהם, ונטמא במגעה<b>.</b> ויש להציע ברייתא המוסיפה על המשנה (בהבאת דעה חולקת): <b>ותני עלה:</b> – ושונה (התנא) עליה (על המשנה): <b>רבי יהודה מטהר משם רבי יהושע</b> – אם העלתו כל שהוא מן המים - טהור הצנון, לפי שרואים כאילו המים שעליו או שעל ידיה מחוברים למי המקווה<b>.</b> ויש לתמוה: <b>ונידה לא טומאה חמורה היא?!</b> (בתמיהה) – הרי המשנה מדברת בנידה שהיא טמאה טומאה חמורה! הרי שרבי יהושע חולק אף בטומאה חמורה, שלא כרבי שמעון בן לקיש!<br>וקובעים: <b>הדא פליגא</b> – (המשנה) הזאת חלוקה <b>על רבי שמעון בן לקיש ולית לה קיום</b> – ואין לה קיום (אין לה תירוץ ויישוב לשיטתו)<b>.</b><br><br><small>הסוגיה על המשנה טהרות ח,ט מקורה בתלמוד למסכת טהרות.<br><br>ב<b>בבלי חגיגה</b> יט,א אמרו: מאן תנא: עודהו רגלו אחת במים (הריהו כטובל)? - אמר רבי פדת: רבי יהודה היא. דתנן: מקווה שנמדד ויש בו ארבעים סאה מכוונות, וירדו שנים וטבלו זה אחר זה - הראשון טהור והשני טמא. רבי יהודה אומר: אם היו רגליו של ראשון נוגעות במים - אף השני טהור.<br>אמר רב נחמן אמר רבה בר אבוה: מחלוקת (חכמים ורבי יהודה) במעלות דרבנן (במקרים שחיוב הטבילה הוא רק משום תקנות חכמים), אבל מטומאה (ממש) לטהרה - דברי הכול השני טמא, והיינו דרבי פדת (שהרי לשיטה זו, רק לדעת רבי יהודה הטובל מחזיק עצמו לטהרה כשרגלו אחת במים).<br>איכא דאמרי: אמר רב נחמן אמר רבה בר אבוה: מחלוקת מטומאה לטהרה, אבל במעלות דרבנן - דברי הכול אף השני טהור, ופליגא דרבי פדת (שהרי לשיטה זו, לדברי הכול הטובל מחזיק עצמו לטהרה כשרגלו אחת במים).<br><br>שיטת רבי פדת והלשון הראשון שאמר רב נחמן בשם רבה בר אבוה בבבלי, שהברייתא בעניין החזקה בטבילה והמחלוקת במשנה במקוואות הן רק בטומאה דרבנן, היא כשיטת רבי שמעון בן לקיש בירושלמי.</small>"
Jerusalem Talmud Chagigah 2:7:1,<strong><big>משנה:</big></strong> בִּגְדֵי עַם הָאָרֶץ מִדְרָס לַפְּרוּשִׁים. בִּגְדֵי פְּרוּשִׁים מִדְרָס לְאוֹכְלֵי תְּרוּמָה. בִּגְדֵי אוֹכְלֵי תְּרוּמָה מִדְרָס לַקּוֹדֶשׁ. יוֹסֵי בֶּן יוֹעֶזֶר הָיָה חָסִיד שֶׁבַּכְּהוּנָּה וְהָֽיְתָה מִטְפַּחְתּוֹ מִדְרָס לַקּוֹדֶשׁ. יוֹחָנָן בֶּן גּוּדְגְּדָא הָיָה אוֹכֵל עַל טָהֳרַת הַקּוֹדֶשׁ כָּל־יָמָיו וְהָֽיְתָה מִטְפַּחְתּוֹ מִדְרָס לַחַטָּאת׃,"<big><strong>משנה</strong></big><br>משנתנו מלמדת שחכמים עשו מעלות בטומאה.<br>הזב הוא אב הטומאה והוא מטמא כלים המיוחדים לשכיבה או לישיבה או לרכיבה ועושה גם אותם אב הטומאה לטמא אדם במגע ובמשא ולטמא כלים במגע. הזב מטמא את הכלים המיוחדים לשכיבה או לישיבה או לרכיבה כשהוא דורס עליהם: עומד עליהם, יושב עליהם, שוכב עליהם, נתלה מהם או נשען עליהם. משכבו ומושבו ומרכבו של הזב נקראים בלשון חכמים מדרס.<br>בגדים ראויים לשכיבה ולישיבה, ולכן הם טמאים מדרס.<br><b>בגדי עם הארץ</b> – שאינו נזהר בדיני טומאה וטהרה, והוא בחזקת טמא, <b>מדרס</b> – נחשבים כטמאים טומאת מדרס, כמו כלי שהזב דרס עליו, <b>לפרושים</b> – ביחס לפורשים ומתרחקים מעמי הארץ ונזהרים בדיני טומאה וטהרה ואוכלים חולין בטהרה, ואם נגעו הפרושים או מאכליהם וכליהם בבגדי עם הארץ כאילו נגעו במדרס הזב<b>. בגדי פרושים מדרס לאוכלי תרומה</b> – ביחס לכוהנים ולבני ביתם האוכלים תרומה, שהם טהורים לתרומה<b>. בגדי אוכלי תרומה מדרס לקודש</b> – ביחס לאוכלי קודשים (כוהנים ושאינם כוהנים), שהם טהורים לקודש<b>.</b><br>במשנה שבבבלי בכתבי היד ובדפוסים נוסף כאן: ""<b>בגדי קודש מדרס לחטאת</b>"". משפט זה אינו בכתבי היד של המשנה.<br><b>יוסי בן יועזר</b> (אחד מחכמי הזוגות) <b>היה חסיד שבכהונה</b> – והיה אוכל תרומה בטהרה<b>, והיתה מטפחתו</b> – שקינח בה את ידיו בסעודה מן הלכלוך והשומן שנדבקו אליהם בזמן האכילה, <b>מדרס לקודש</b> – מטפחתו היתה כמדרס לאוכלי קודשים, מפני שבשעה שלא היה זקוק להיטהר לקודשים היה טובל לשם אכילת תרומה בלבד, וממילא נחשב לגבי קודשים כאילו לא טבל (כמפורש במשנה לעיל), ובגדיו טמאים מדרס לאוכלי קודש. מעשה זה הוא דוגמה לכך שבגדי אוכלי תרומה מדרס לקודש<b>.</b><br><b>יוחנן בן גודגדא</b> (תנא בדור השני) – שהיה לוי, <b>היה אוכל</b> – חולין, <b>על טהרת הקודש</b> – בטהרה החמורה הנוהגת בקודשים, <b>כל ימיו</b> – שהיה נוהג בכל מאכלי החולין שלו כאילו היו קודש, ונזהר שלא ייגעו אפילו בשלישי לטומאה שהוא מטמא קודשים<b>, והיתה מטפחתו מדרס לחטאת</b> – לעוסקים במי אפר פרה אדומה. מעשה זה הוא דוגמה לכך שבגדי קודש מדרס לחטאת<b>.</b>"
Jerusalem Talmud Chagigah 2:7:2,<strong><big>הלכה:</big></strong> רִבִּי יָסָא בְשֵׁם רִבִּי יוֹחָנָן. בְּמַגָעוֹת שָׁנוּ. רִבִּי זְעוּרָה בָעָא קוֹמֵי רִבִּי יָסָא. מֵאֵיכָן נִיטְמָא הַבֶּגֶד הַזֶּה מִדְרָס. אָמַר לֵיהּ. תֵּיפְתָּר שֶׁהָֽיְתָה אִשְׁתּוֹ שֶׁלְעַם הָאָרֶץ יוֹשֶׁבֶת עָלָיו עֲרוּמָה. שְׁמוּאֵל בַּר אַבָּא בָעָא קוֹמֵי רִבִּי זְעוּרָה. כַּמָּה דַתְּ אָמַר תַּמָּן. אֵין הֵיסֵּט בַּחוּלִין. וְיֵשׁ הֵיסֵּט בַּחוּלִין עַל יְדֵי מַגַּע. וְדִכְווָתָהּ אֵין מַשָּׂא בַּחוּלִין. וְיֵשׁ מַשָּׂא בַחוּלִין עַל יְדֵי מַגָּע. רִבִּי שְׁמוּאֵל אָחוֹי דְּרִבִּי הוֹשַׁעְיָה אָמַר. רִבִּי יִרְמְיָה בָעֵי. יָֽשְּׁבָה עַל הַכִּסֵּא וְנָֽגְעָה בוֹ. מַה נַפְשֵׁךְ. אִם מַשָּׂא הֲרֵי מַשָּׂא. אִם מַגָּע הֲרֵי מַגָּע. כְּמַה דַתְּ אָמַר בְּמַשָּׂא. עַד שֶׁיִנָּשֵּׂא רוּבּוֹ. וְדִכְווָתָהּ בְּמַגָּע. עַד שֶׁיִּגַּע בְּרוּבּוֹ.,"מצמצמים את תחולת הקביעה במשנה: <b>רבי יסא</b> (רבי אסי, אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: במגעות שנו</b> – המשנה שאמרה שבגדי עם הארץ מדרס לפרושים לעניין חולין מדברת במקרה של מגע בלבד, שאין בגדי עם הארץ מטמאים את הפרושים במשא או בהיסט בלא נגיעה, שלא כדין מדרס רגיל (כך פירש ר""מ המאירי בבבלי חגיגה יח,א)<b>.</b><br><br>ומציעים קושיה: <b>רבי זעורה</b> (רבי זירא, מגדולי אמוראי ארץ ישראל בדור השלישי) <b>בעא קומי</b> – שאל (הקשה) לפני <b>רבי יסא: מאיכן</b> (מהיכן) <b>ניטמא הבגד הזה מדרס?</b> – מדוע עשו חכמים את בגדי עם הארץ כמדרס לפרושים לעניין חולין? מדוע יש לחשוש שמא נטמאו בגדיו מדרס?<br>ומתרצים את הקושיה בהצעת פרשנות למשנה המבוססת על אוקימתא: <b>אמר ליה:</b> – אמר לו (תירץ רבי יסא לרבי זעורה): <b>תיפתר</b> – תתפרש (המשנה)<b>, שהיתה אשתו של עם הארץ יושבת עליו ערומה</b> – קרה שאשתו של עם הארץ ישבה על בגדיו כשהיא ערומה בלא הפסק בינה וביניהם, ויש לחשוש שמא היתה אשתו נידה שדינה כזב וטימאה אותם טומאת מדרס במגע ישיר, שעם הארץ אינו נזהר מטומאת אשתו, ולכן עשו חכמים את בגדי עם הארץ כמדרס לפרושים לעניין חולין (נידה מטמאת מדרס אף אם ישבה על בגד כשאינה ערומה ולא נגעה בו, אבל אשתו של עם הארץ אינה מטמאת את בגדיו מדרס אלא כשישבה עליהם ערומה, שהואיל ואינה מטמאת אלא מחשש שמא היתה נידה דיו אם גזרנו במקרה שנגעה. - חששו שמא היתה אשתו של עם הארץ נידה, משום שטומאת נידה מצויה, אבל לא חששו שמא היה עם הארץ זב, משום שטומאת זיבה אינה מצויה)<b>.</b><br><br><small>בבבלי חולין לה,ב אמר רבא בטעם טומאת מדרס של בגדים במשנתנו: ""גזירה שמא תשב / ישבה עליהם אשתו נידה"". הראשונים מפרשים שדברי רבא מתייחסים לכל השנויים במשנתנו ולא רק לעם הארץ, שמקורה של טומאת מדרס בכל השנויים במשנתנו הוא בחשש של הטהור שמא ישבה אשתו של הטהור פחות על בגדיו כשהיא נידה וטימאה אותם טומאת מדרס.<br>אבל בירושלמי דיברו רק בעם הארץ, ואמרו שמדובר שישבה אשתו על בגדו ערומה והחשש הוא שמא היתה נידה. לפי הירושלמי להלן לא עשו את גופו של פרוש כזב לעניין תרומה, ולכן בגדי פרושים מדרס לתרומה במקרה שהיתה אשתו של הפרוש יושבת על בגדו ערומה. וראה עוד להלן, האם עשו את גופו של אוכל תרומה כזב לעניין קודש, והאם עשו את גופו של אוכל קודש כזב לעניין חטאת.</small><br><br>ומציעים היסק: <b>שמואל בר אבא</b> (אמורא ארץ ישראלי בדור השלישי) <b>בעא קומי</b> – הציע לפני <b>רבי זעורה: כמה דת אמר תמן:</b> – כמו שאתה אומר שם (במקום אחר. - לשון זה מציע דברים שאמר רבי יוחנן בירושלמי להלן שאין היסט בחולין. היסט - נדנוד והזזה של דבר על ידי אדם, שנחשב כאילו האדם נושא את הדבר): <b>אין היסט בחולין</b> – אין טמא חמור, כגון הזב, מטמא חולין בהיסט<b>, ויש היסט בחולין על ידי מגע</b> – טמא חמור מטמא חולין בהיסט אם נגע בחולין<b>, ודכוותה:</b> – וכמותה: <b>אין משא בחולין</b> – אין טמא חמור מטמא חולין במשא, <b>ויש משא בחולין על ידי מגע</b> – טמא חמור מטמא חולין במשא אם נגע בחולין (מדברי ר""מ המאירי (בבלי חגיגה יח,א) שהביא קטע זה עולה שאין כאן הצעת בעיה אלא הצעת היסק. - כל המטמאים במשא ובהיסט אינם מטמאים אלא כשאדם טהור נושא או מסיט את הטומאה, מה שאין כן הזב, שאפילו הוא נושא או מסיט את הטהור הרי הוא טמא. - אפשר שמשא כאן היינו מדרס, כמו להלן)<b>.</b><br><br>ומציעים שאלה: <b>רבי שמואל אחוי ד-</b> – אחיו של <b>רבי הושעיה</b> (אמורא זה נזכר רק כאן. ובהבאת הירושלמי בר""ש משנץ (משנה טהרות ז,ה): 'רבי שמואל אחוי דרבי <b>ברכיה</b>' - אמורא ארץ ישראלי בדור הרביעי) <b>אמר: רבי ירמיה</b> (מגדולי אמוראי ארץ ישראל בדור השלישי והרביעי) <b>בעי</b> – שואל (מסתפק)<b>: ישבה על הכסא ונגעה בו?</b> – מה הדין במקרה של אשתו של עם הארץ שישבה על כיסא, שהוא כלי המיוחד לישיבה, וגם נגעה בו? האם מחשש שמא היתה נידה היא מטמאת את הכיסא טומאת מדרס?<br>ומקשים על השאלה שהוצעה: <b>מה נפשך?</b> (מה רצונך?) – בכל אופן שתרצה לטעון תגיע לאותה מסקנה שהיא מטמאת את הכיסא טומאת מדרס, כמבואר להלן. <b>אם משא - הרי משא! אם מגע - הרי מגע!</b> – כיוון שישבה על הכיסא וגם נגעה בו, ודאי שהיא מטמאת את הכיסא טומאת מדרס! ולמה רבי ירמיה מסתפק?<br>ומציעים את השאלה באופן אחר: <b>כמה דת אמר</b> – כמו שאתה אומר <b>במשא: עד שינשא רובו</b> – אין הזב מטמא כלי המיוחד לשכיבה או לישיבה או לרכיבה טומאת מדרס אלא אם כן נישא עליו רוב גופו של הזב, שאם לא כן אינו נחשב ששכב וישב ורכב עליו (ראה משנה זבים ד,ד)<b>, ודכוותה</b> – וכמותה <b>במגע: עד שיגע ברובו?</b> – האם אין אשתו של עם הארץ מטמאת טומאת מדרס את הכיסא שישבה עליו ונגעה בו אלא אם כן היתה ערומה ונגעה בו ברוב גופה, או שמא היא מטמאת אותו טומאת מדרס אפילו היתה לבושה ונגעה בו במיעוט גופה כגון בידיה? בזה רבי ירמיה מסתפק (אין פושטים את השאלה. - משא כאן היינו מדרס, ונקטו משא משום הלשון ""עד שינשא עליו"")<br><br><small>ב<b>ספרא</b> 'מצורע' פרשה א נאמר: ""אשר ישכב עליו"", ""אשר ישב עליו"" - עד שיינשא רובו עליו.<br>ו<b>שם</b> פרשה ב נאמר: ""אשר ירכב עליו הזב יטמא"" - עד שיינשא רובו עליו.</small>"
Jerusalem Talmud Chagigah 2:7:3,"גּוּפוֹ שֶׁלְפָּרוּשׁ מָהוּ שֶׁייֵעָשֶׂה כְזָב אֶצֶל הַתְּרוּמָה. הָתֵיב רִבִּי יוֹחָנָן. <i data-overlay=""Vilna Pages"" data-value=""14b""></i>וְהָא תַנִּינָן. הַמַּנִּיחַ עַם הָאָרֶץ בְּתוֹךְ בֵּיתוֹ לְשׁוֹמְרוֹ. בִּזְמָן שֶׁהוּא רוֹאֶה אֶת הַנִּכְנָסִין וְאֶת הַיּוֹצְאִין. הָאוֹכָלִין וְהַמַּשְׁקִין וכְלֵי חֶרֶשׂ פְּתוּחִין טְמֵאִין. אֲבָל הַמִּשְׁכָּבוֹת וְהַמּוֹשָׁבוֹת וּכְלֵי חֶרֶשׂ מוּקָּפִין צָמִיד פָּתִיל טָהוֹר. אִין תֵּימַר. עָשׂוּ גוּפוֹ כְזָב אֶצֶל הַתְּרוּמָה. אֲפִילוּ מוּקָּפִין צָמִיד [פְּתִיל] יִהְיוּ טְמֵאִין. אָמַר רִבִּי יוּדָה בַּר פָּזִי. תִּיפְתָּר בְּעַם הָאָרֶץ אֶצֶל הַפָּרוּשׁ. וְלֵית שְׁמַע מִינָהּ כְּלוּם. אָמַר רִבִּי מָנָא. כֵן אָמַר רִבִּי יּוֹסֵה רִבִּי. כָּל־מַה דַאֲנָן קַייָמִין הָכָא בִתְרוּמָה אֲנָן קַייָמִין. תֵּדַע לָךְ שֶׁהוּא כֵן. דְּתַנִּינָן תַּמָּן. אֲפִיל מוּבָל אֲפִילוּ כָפוּת הַכֹּל טָמֵא׃ כְּלוּם אָֽמְרוּ טְמֵאִים לֹא מִשּׁוּם הֶיסֵּט. לֹא כֵן אָמַר רִבִּי יוֹחָנָן. לֹא חֲצָצוֹת וְלֹא הֶסֵּיטוֹת וְלא [רְשׁוּת הַיָּחִיד וְלֹא] עַם הָאָרֶץ אֶצֶל תְּרוּמָה. גּוּפָהּ שֶׁלְתְּרוּמָה מָהוּ שֶׁיֵּעָשֶׂה כְזָב אֶצֶל הַקּוֹדֶשׁ. נִישְׁמְעִינָהּ מִן הָדָא. הַחוֹתֵךְ שְׁפוֹפֶרֶת שֶׁלְקוֹדֶשׁ. הַחוֹתְכָהּ וְהַמַּטְבִּילָהּ טָעוּן טְבִילָה. נִיחָה חוֹתְכָהּ. מַטְבִּילָהּ. וְיַכְרִכֶינָּהּ (בְּסִיט) [בְּסִיב] וְיַטָבִּילָהּ. אֶלָּא תִּיפְתָּר בְּשֶׁחָֽתְכָהּ עַל מְנַת לְהַטְבִּילָהּ. גּוּפָהּ שֶׁלְקוֹדֶשׁ מָהוּ שֶׁיֵּעָשֶׂה כְזָב אֶצֶל הַחַטָּאת. נִישְׁמְעִינָהּ מִן הָדָא. שְׁנֵי לָגִינִים. אֶחָד טָהוֹר לַקּוֹדֶשׁ וְאֶחָד טָהוֹר לַתְּרוּמָה. שֶׁנָּֽגְעוּ זֶה בָזֶה. שְׁנֵיהֶן טְהוֹרִין. וְהָא מַתְנִיתָה פְלִיגָא. עָשָׂה אֶת הַטָּהוֹר לַחַטָּאת שֶׁהִיסִּיט בִּרוֹקוֹ וּבְשִׁכְבַת זַרְעוֹ שֶׁל טָהוֹר לַתְּרוּמָה וְנִיטְמָא. הִיא טָהוֹר לַתְּרוּמָה הִיא טָהוֹר לַקּוֹדֶשׁ.","במשנה שנינו: ""בגדי פרושים מדרס לאוכלי תרומה"".<br>מציעים שאלה: <b>גופו של</b> ה<b>פרוש</b> – האוכל חולין בטהרה<b>, מהו שייעשה כזב אצל התרומה?</b> – האם עשו חכמים גם את הפרוש עצמו כזב לעניין תרומה לטמא במשא ובהיסט, כמו שעשו את בגדיו של הפרוש מדרס לעניין תרומה?<br>ופושטים את השאלה בהצעת קושיה ממקור תנאי על השאלה: <b>התיב</b> – השיב (הקשה) <b>רבי יוחנן</b> (בהבאת הירושלמי ברמב""ן (בבלי נידה לג,ב) ובר""מ המאירי (בבלי חגיגה יח,א) ובר""ש משנץ (משנה טהרות ז,ה): 'רבי חנין' - אמורא ארץ ישראל בדור השלישי. על ידי הגהה זו תתאים תגובת רבי יודה בר פזי להלן לרבי חנין שהיה חברו)<b>: והא תנינן:</b> – והרי שנינו (משנה טהרות ז,ה, בעניין טומאת עם הארץ הנכנס לבית): <b>המניח עם הארץ בתוך ביתו לשומרו</b> – אדם השומר על טהרה שהניח בביתו שומר עם הארץ, והוא ישב מרחוק<b>, בזמן שהוא</b> – בעל הבית, <b>רואה את הנכנסין</b> – לתוך הבית, <b>ואת היוצאין</b> – מן הבית, ורואה שלא נכנסו ויצאו אנשים טמאים<b>, האוכלין והמשקין וכלי חרשׂ פתוחין</b> – שאינם מוקפים צמיד פתיל, <b>- טמאין</b> – שחוששים שמא נגע בהם השומר (בכלי חרס פתוחים, שאינם נטמאים אלא מתוכם, חוששים שמא נגע בתוכם, וכל שכן שאר הכלים שנטמאים מגבם טמאים, שחוששים שמא נגע בהם)<b>, אבל המשכבות והמושבות וכלי חרשׂ מוקפין צמיד פתיל - טהור</b>ין – המשכבות והמושבות טהורים מלהיות אב הטומאה, שלא גזרו חכמים על עם הארץ שיטמא משכבו ומושבו כזב (אבל הם טמאים טומאת מגע, שחוששים שמא נגע בהם), וכלי חרס המוקפים צמיד פתיל טהורים לגמרי, לפי שכלי חרס אינם נטמאים במגע מגבם אלא מתוכם<b>.</b> ויש לפשוט את השאלה באמצעות הוכחה בדרך השלילה: <b>אין תימר:</b> – אם תאמר: <b>עשו גופו</b> – של עם הארץ, <b>כזב אצל התרומה</b> – חכמים דנו אותו כמו זב לעניין תרומה, <b>- אפילו</b> כלי חרס <b>מוקפין צמיד פתיל יהיו טמאין</b> – אם יש בהם תרומה, שיש לחשוש שמא הסיט אותם, ומטמאם בהיסט בלא נגיעה כמו זב<b>!</b> – הרי שלא עשו את גופו של עם הארץ כזב לעניין תרומה, ולכן אין עם הארץ מטמא בהיסט בלא נגיעה כלי חרס המוקפים צמיד פתיל שיש בהם תרומה, שלא גזרו חכמים אלא על טומאת מגעו בלבד. ואם לא עשו את גופו של עם הארץ כזב לעניין תרומה, ודאי שלא עשו את גופו של הפרוש כזב לעניין תרומה. הרי שיש לפשוט מן המשנה במסכת טהרות את השאלה על גופו של הפרוש לעניין תרומה! (רבי יוחנן מפרש את המשנה במקרה שאוכל תרומה הניח בביתו שומר עם הארץ, שיש בכלי החרס תרומה)<br>ודוחים את פשיטת השאלה בהצעת אוקימתא למקור התנאי: <b>אמר רבי יודה בר פזי</b> (רבי יהודה בר סימון, אמורא ארץ ישראלי בדור השלישי והרביעי)<b>: תיפתר</b> – תתפרש (המשנה) <b>בעם הארץ אצל הפרוש</b> – במקרה שפרוש האוכל חולין בטהרה הניח בביתו שומר עם הארץ, שאין בכלי החרס תרומה אלא חולין, ולכן כלי חרס המוקפים צמיד פתיל טהורים, שלא עשו את גופו של עם הארץ כזב לעניין חולין<b>,</b> וקובעים: <b>ולית שמע מינה כלום</b> – ואין אתה שומע (לומד) ממנה כלום (אין לפשוט מן המשנה במסכת טהרות את השאלה על גופו של הפרוש לעניין תרומה)<b>.</b><br><br>ומציעים מימרה אמוראית שמכריעה בעניין אחרי שנדחתה פשיטת השאלה: <b>אמר רבי מנא</b> (השני, מגדולי אמוראי ארץ ישראל בדור החמישי)<b>: כן אמר</b> – כך אמר <b>רבי יוסה</b> (מגדולי אמוראי ארץ ישראל בדור הרביעי) <b>רבי</b> (מורי. - רבי מנא נקט לשון כבוד כלפי רבי יוסי שהיה רבו המובהק. סגנון זה רגיל אצל רבי מנא)<b>: כל מה דאנן קיימין הכא</b> – כל מה שאנחנו עומדים (עוסקים) כאן (במשנה במסכת טהרות)<b>, בתרומה אנן קיימין</b> – אנחנו עומדים (עוסקים, ולא בחולין, שיש לפרש את המשנה במקרה שאוכל תרומה הניח בביתו שומר עם הארץ, שלא כמו שאמר רבי יודה בר פזי. ולכן יש לפשוט מן המשנה במסכת טהרות את השאלה על גופו של הפרוש לעניין תרומה)<b>.</b><br>ומציעים סיוע ממקור תנאי לדעה שלפני כן: <b>תדע לך שהוא כן</b> – יש לך להביא ראיה שהמשנה במסכת טהרות עוסקת בתרומה<b>, דתנינן תמן:</b> – ששנינו שם (סוף המשנה טהרות ז,ה): <b>ואם</b> – בעל הבית, <b>אינו רואה לא את הנכנסין</b> – לתוך הבית, <b>ולא את היוצאין</b> – מן הבית<b>, אפילו מובל ואפילו כפות</b> (כן הוא במשנה ובראשונים. ומגיה במסירה שלפנינו שיבש 'אפילו מאכל ואפילו כסות') – אפילו היה השומר מובל, שלא היה יכול ללכת אלא אם כן היו מובילים אותו, או שהיה השומר קשור בידיו וברגליו, ואין חשש שמא ייגע במה שבבית, <b>- הכל טמא</b> – כל מה שבבית טמא, שחוששים שמא נכנס שם זב וישב על המשכבות והמושבות והסיט את כלי החרס המוקפים צמיד פתיל<b>.</b> - ויש לתמוה: <b>כלום אמרו טמאים לא</b> (=אלא) <b>משם היסט?!</b> (בתמיהה) – הרי כלי חרס המוקפים צמיד פתיל אינם נטמאים אלא בהיסט, שיש לחשוש שמא הסיט זב אותם, וטימאם בהיסט בלא נגיעה! - ויש להציע מימרה אמוראית שבאה לחזק את האמור לפני כן: <b>לא כן אמר</b> – (וכי) לא כך אומר <b>רבי יוחנן</b> (גדול אמוראי ארץ ישראל בדור השני)<b>: לא חצצות ולא הסיטות ולא רשות היחיד ולא</b> (שלוש מילים אלו נשמטו במסירה שלפנינו בשל שוויון סופות ונוספו על ידי מגיה, וצריך להוסיף עוד מילה: '<b>רשות</b>', וכן הוא בהבאת הירושלמי ברמב""ן ובר""ש משנץ) <b>עם הארץ</b> (צריך להוסיף: '<b>אצל החולין אלא</b>', וכן הגיהו ר""ש משנץ וב""שערי תורת ארץ ישראל"". כך מוכח ממהלך הסוגיה, וכן משמע מן התוספתא המקבילה. הסופר במסירה שלפנינו השמיט בשל השוויון מ'אצל' עד 'אצל') <b>אצל התרומה</b> – אבל לא אצל החולין<b>?!</b> (בתמיהה) – <b>חצצות</b> - כלי חרס טהור המוקף צמיד פתיל ובתוכו מאכלים וכלים חוצץ בפני טומאת אוהל שלא לטמא חולין שבתוכו, אבל אינו חוצץ שלא לטמא תרומה שבתוכו (ראה משנה עדיות א,יד. כך פירש ב""תוספתא כפשוטה""). <b>היסטות</b> - זב אינו מטמא חולין בהיסט בלא נגיעה, אבל מטמא תרומה בהיסט אף בלא נגיעה. <b>רשות היחיד</b> - ספק מגע של טמא ברשות היחיד טהור בחולין, אבל לא בתרומה. <b>רשות עם הארץ</b> - כלי שהיה ברשות עם הארץ טהור לחולין, אבל לא לתרומה (לפי הגרסה 'ולא עם הארץ', עם הארץ אינו מטמא חולין כלל). - מכיוון שלדברי רבי יוחנן, זב מטמא בהיסט רק תרומה אבל לא חולין, על כורחך שסוף המשנה במסכת טהרות (""ואם אינו רואה לא את הנכנסין ולא את היוצאין...""), שכלי חרס סגורים טמאים משום חשש שמא הסיט זב אותם, עוסק בתרומה. לפיכך אף תחילת המשנה (""בזמן שהוא רואה את הנכנסין ואת היוצאין..."") עוסקת בתרומה, ולכן מוכח מתחילת המשנה, שלא עשו את גופו של עם הארץ כזב לעניין תרומה, כאמור לעיל. ואם לא עשו את גופו של עם הארץ כזב לעניין תרומה, ודאי שלא עשו את גופו של הפרוש כזב לעניין תרומה. הרי שיש לפשוט מן המשנה במסכת טהרות את השאלה על גופו של הפרוש לעניין תרומה.<br><br><small>ב<b>תוספתא חגיגה</b> ג,כא שנו: ספק רשות עם הארץ, ומדרסו, וחצצו, והיסטו - טהורים לחולין וטמאים לתרומה.<br><br>התוספתא מדברת במדרסו ובהיסטו של עם הארץ, בעוד שרבי יוחנן מדבר בהיסטו של טמא גמור.<br>לפי התוספתא עם הארץ נחשב זב לעניין תרומה, אבל לפי הירושלמי לא עשו את גופו של עם הארץ כזב לעניין תרומה.<br><br>המימרה של רבי יוחנן מקבילה לתוספתא, אך ההבדל היסודי ביניהן מלמד על השינוי שחל באופייה של טהרת החולין במעבר לימי האמוראים. לדברי התוספתא, במקרה של תרומה יש להחמיר בטומאתו של עם הארץ מעבר לאמור במשנה. לפיכך הוא נחשב זב לעניין תרומה - מדרסו והיסטו טמאים, וכליו אינם חוצצים מפני טומאת מת. התוספתא מבחינה בין תרומה לבין חולין, בהתאם למגמה הגוברת לייחד את טהרת התרומה. רבי יוחנן צעד עוד צעד בהציבו רמה נמוכה במיוחד כלפי חולין עד כדי ביטול מוחלט של דין מדרס והיסט במאכלי חולין ובכלי חולין (""טהרה וקהילה בעת העתיקה"", עמוד 385, הערה 68).<br><br>מסקנת הסוגיה היא: הפרוש אינו כמו זב בגופו ביחס לתרומה, והוא בעל טומאה קלה בלבד המטמאת רק במגע ישיר. לעומת זאת, טמאים חמורים כגון הנוכרי והנידה מטמאים את כלי התרומה גם במשכב ומושב וגם בהיסט. לעניין חולין, לא רק שעם הארץ אינו מטמא בהיסט, הוא אינו מטמא כלל, ואפילו הזב עצמו יכול לטמא חולין רק במגע ישיר, בניגוד לדרך שהוא מטמא בה לפי דין תורה. עמדה מחודשת זו עולה גם מן הסוגיה הסמוכה (לעיל). רבי יסא מייחס את טומאת בגדי עם הארץ לאישה, שבהיותה נידה מטמאת את הבגדים בטומאת מדרס החמורה, אך עיקר חידושו טמון בתוספת, שהיא ישבה על הבגדים עירומה. משמע שהיא מטמאת מדרס רק במגע ישיר, שלא כמו דרכי הטומאה המוכרות של הנידה. כך גם עולה משאר המימרות בסוגיה זאת. הסוגיה פותחת 'במגעות שנו', כלומר, שמדרס של עם הארץ מטמא את הפרוש אוכל החולין במגע ישיר בלבד, שלא כדין מדרס רגיל. וכן נאמר בהמשך: 'כמה דת אמר... ודכוותה...', כלומר, דברי החולין נטמאים ומטמאים רק במגע ישיר, וחלים עליהם כללים אחרים מאשר דרכי העברת הטומאה העקיפות והמורכבות המוכרות מן הספרות התנאית (""טהרה וקהילה בעת העתיקה"", עמודים 385-386).</small><br>במשנה שנינו: ""בגדי אוכלי תרומה מדרס לקודש"".<br>מציעים שאלה: <b>גופה של</b> ה<b>תרומה, מהו שי</b>י<b>עשה כזב אצל הקודש?</b> – האם עשו חכמים גם את אוכל התרומה עצמו כזב לעניין קודש לטמא במשא ובהיסט, כמו שעשו את בגדיו של אוכל התרומה מדרס לעניין קודש?<br>ופושטים את השאלה ממקור תנאי: <b>נישמעינה מן הדא:</b> – נשמע (נלמד) אותה מזאת (הברייתא): <b>החותך שפופרת</b> (קנה חלול) <b>של</b> ה<b>קודש</b> – שמתקין ועושה אותה כלי כדי להשתמש בה לקודש<b>, החותכה והמטבילה - טעון טבילה</b> – האדם שחותך או מטביל את השפופרת טעון טבילה במקווה של ארבעים סאה מים אחרי שהוא חותך או מטביל אותה, מפני שנטמא ממנה (השפופרת טעונה טבילה כדין כלים הנגמרים בטהרה שצריכים טבילה לקודש, מפני שמחמירים בקודשים וחוששים שמא נטמאו ולא נתן דעתו עליהם (משנה חגיגה ג,ב). בירושלמי להלן ג,ב מובאת ברייתא זו בקשר לדין המשנה שכלים הנגמרים בטהרה צריכים טבילה לקודש, ומזה מוכח שהחותכה והמטבילה טעון טבילה אחרי שהוא חותך או מטביל אותה ולא לפני כן<b>.</b> - ויש להציע קושיה: <b>ניחא</b> – (הדבר) נוח, <b>חותכה</b> – הדין של מקרה זה מובן (החותך אותה טעון טבילה, כי אי אפשר שלא ייגע בה וייטמא ממנה כשהוא חותך אותה)<b>.</b> אבל <b>מטבילה</b> – הדין של מקרה זה אינו מובן, <b>- ויכרכינה בסיב ויטבילה!</b> – מדוע אמרו שהמטביל אותה טעון טבילה? והרי יכול הוא לכרוך אותה בסיב שאינו מקבל טומאה וחוצץ בינו ובינה, כדי שלא ייגע בה וייטמא ממנה כשהוא מטביל אותה! (אין סיב חוצץ בטבילה) - ויש לתרץ את הקושיה בהצעת אוקימתא: <b>אלא</b> (בירושלמי להלן ג,ב: '<b>אמר רבי אילא:</b>' (רבי אלעאי, אמורא ארץ ישראלי בדור השלישי), וכך צריך לומר כאן במקום 'אלא', וכן הגיה בגליונות הרש""ל. השיבוש נוצר כך: א' ר' לא > אלא) <b>תיפתר</b> – תתפרש (הברייתא) (לאור נדירותו של הסגנון 'אלא תיפתר' מתעורר החשד שמא יסודו בטעות (""הטרמינולוגיה של הירושלמי"", עמוד 609, הערה 291))<b>, בשחתכה על מנת להטבילה</b> – המטביל את השפופרת טעון טבילה אחרי שהוא מטביל אותה, ואינו יכול לכרוך אותה בסיב ולהטבילה, במקרה שהחותך חתכה על מנת להטבילה, שכיוון שכך, לא נזהר בטהרתה כשחתכה ויש לחשוש שנטמאה טומאה חמורה שמטמאת אדם אף שלא במגע, ולכן המטביל אינו יכול לכרוך אותה בסיב ולהטבילה, שאין הסיב מועיל אלא שלא ייטמא במגע. - הרי שלגבי קודש עשו כלי שנגמר בטהרה כמשכבו ומושבו של הזב שמטמאים אדם במשא ובהיסט. וכמו שכלי אף שהוא טהור לתרומה מטמא את האדם לקודש במשא ובהיסט, הוא הדין שאדם אף שהוא טהור לתרומה מטמא את הקודש במשא ובהיסט. הרי שעשו את גופו של אוכל תרומה כזב לגבי קודש. כך יש לפשוט את השאלה על גופו של אוכל תרומה לעניין קודש<b>.</b><br>בגדי קודש מדרס לחטאת (ראה במשנתנו).<br>מציעים שאלה: <b>גופו של</b> ה<b>קודש, מהו שייעשה כזב אצל החטאת?</b> – האם עשו חכמים גם את אוכל הקודשים עצמו כזב לעניין חטאת לטמא במשא ובהיסט, כמו שעשו את בגדיו של אוכל הקודשים מדרס לעניין חטאת?<br>ופושטים את השאלה ממקור תנאי: <b>נישמעינה מן הדא:</b> – נשמע (נלמד) אותה מזאת (הברייתא): <b>שני לגינים</b> (כדים)<b>, אחד טהור לקודש</b> (צריך לומר: 'טהור <b>לחטאת</b>', כמו בתוספתא פרה, וכן הגיה ב""שערי תורת ארץ ישראל"") – המיועד למי חטאת (ולא שיש בו מי חטאת), <b>ואחד טהור לתרומה, שנגעו זה בזה - שניהן טהורין</b> – שאין הכלי הטהור לתרומה מטמא את הכלי הטהור לחטאת (ראה ""אור שמח"" הלכות פרה אדומה יג,ז). והוא הדין שאין אדם הטהור לתרומה מטמא את הטהור לחטאת, וכמו כן אין אדם הטהור לקודש מטמא את הטהור לחטאת. הרי שלא עשו את גופו של אוכל קודש כזב לגבי חטאת<b>.</b><br>ומציעים קושיה ממקור תנאי: <b>והא מתניתא פליגא:</b> – והרי המשנה (המקור התנאי, והוא הברייתא להלן) חלוקה: <b>עשה את הטהור לחטאת</b> (הלשון 'עשה את הטהור לחטאת' הוא אשגרה בטעות מהירושלמי להלן ג,ב ששם יש לשון זו, וכאן צריך לומר רק '<b>הטהור לחטאת</b>'. וכן הוא ב""שערי תורת ארץ ישראל"") <b>שהיסיט ברוקו ובשכבת זרעו</b> (זרע הנפלט מאיבר הזכרות. - לגרסה 'ובשכבת זרעו' קשה שאינו טהור לתרומה. הלשון 'רוקו ושכבת זרעו' הוא אשגרה ממקומות אחרים, וכאן צריך למחוק 'ובשכבת זרעו' ולהוסיף '<b>ובמימי רגליו</b>' שנשמט כאן, כמו בתוספתא פרה, וכן הגיה ב""שערי תורת ארץ ישראל"") <b>של</b> ה<b>טהור לתרומה</b> - (<b>ו</b>)<b>ניטמא</b> – הטהור לתרומה הוא כמו זב לגבי הטהור לחטאת, שרוקו ומימי רגליו של זב הם אב הטומאה, והמסיט אותם נטמא (משנה זבים ה,ז)<b>!</b> – הרי שעשו את גופו של אוכל תרומה כזב לגבי חטאת, והוא הדין שעשו את גופו של אוכל קודש כזב לגבי חטאת!<br>ומתרצים את הקושיה: <b>היא טהור לתרומה, היא טהור לקודש?!</b> – וכי דין שניהם שווה?! ולכן, אף שעשו את גופו של אוכל תרומה כזב לגבי חטאת, לא עשו את גופו של אוכל קודש כזב לגבי חטאת (על פי ""אור שמח"" שם).<br><br><small>ב<b>תוספתא פרה</b> י,ח שנו: לגין [של] חטאת ולגין של תרומה שנגעו זה בזה - שניהם טהורים.<br><br>הברייתא שבירושלמי בעניין שני לגינים היא הברייתא שבתוספתא.<br><br>ב<b>תוספתא פרה</b> י,ד שנו: רבי אומר: טהור לחטאת שהסיט את רוקו ואת מימי רגליו של טהור לתרומה - טמא.</small>"
Jerusalem Talmud Chagigah 3:1:1,"<strong><big>משנה:</big></strong> חוֹמֶר בַּקּוֹדֶשׁ מִבַּתְּרוּמָה שֶׁמַּטְבִּילִין כֵּלִים בְּתוֹךְ כֵּלִים בַתְּרוּמָה אֲבָל לֹא בַקּוֹדֶשׁ. אֲחוֹרַיִים וְתוֹךְ וּבֵית צְבִיעָה בַּתְּרוּמָה אֲבָל לֹא בַּקּוֹדֶשׁ. הַנּוֹשֵׂא <i data-overlay=""Vilna Pages"" data-value=""15a""></i>אֶת הַמִּדְרָס נוֹשֵׂא אֶת הַתְּרוּמָה אֲבָל לֹא אֶת הַקּוֹדֶשׁ. בִּגְדֵי אוֹכְלֵי תְּרוּמָה מִדְרָס לַקּוֹדֶשׁ. לֹא כְּמִדַּת הַקּוֹדֶשׁ מִדַּת הַתְּרוּמָה שֶׁבַּקּוֹדֶשׁ מַתִּיר וּמַטְבִּיל וְאַחַר כָּךְ קוֹשֵׁר וּבַתְּרוּמָה קוֹשֵׁר וְאַחַר כָּךְ מַטְבִּיל׃","<big><strong>משנה</strong></big><br>פרק זה ממשיך בהלכות טומאה וטהרה, ובשלוש המשניות הראשונות מנויות מעלות שעשו חכמים לקודש על התרומה.<br><b>חומר בקודש מבתרומה</b> – יש חומרה לגבי הקודש יותר מאשר לגבי התרומה<b>, שמטבילין כלים בתוך כלים בתרומה</b> – מותר להטביל במקווה כלי טמא בתוך כלי לשם שימוש לתרומה<b>, אבל לא בקודש</b> – אסור להטביל כלי טמא בתוך כלי לשם שימוש לקודשים, מפני שחוששים שמא יכביד הכלי הפנימי על הכלי החיצון ולא ייכנסו המים יפה בין שני הכלים, אלא צריכים להטביל כל כלי וכלי בפני עצמו<b>.</b><br><b>אחוריים</b> – הצדדים החיצוניים של הכלי, <b>ותוך</b> – חללו של הכלי, <b>ובית צביעה</b> – בית האחיזה של כלי, והוא שקע בדופן הכלי שמכניסים לתוכו את האצבעות כדי לאחוז בכלי ולשתות מתוכו, ומקומו על יד פה הכלי (בית צביעה מלשון אצבע. על בית הצביעה ראה ""כלי החרס בספרות התלמוד"", עמודים עז-פ), <b>בתרומה</b> – החכמים חילקו בין שלושת החלקים הללו של הכלי לעניין תרומה אם נטמא הכלי במשקים טמאים שאינם מטמאים כלים אלא מדברי סופרים, שאם נטמאו האחוריים - לא נטמאו תוך הכלי ובית הצביעה, ואם היתה תרומה בתוך הכלי - לא נטמאה, ואם נטמא בית הצביעה - לא נטמאו תוך הכלי והאחוריים. אבל אם נטמא תוכו - כל הכלי טמא ואף האחוריים ובית הצביעה (משנה כלים כה,ו-ז)<b>, אבל לא בקודש</b> – שאם נטמא אחד מהחלקים של הכלי אפילו בטומאה מדברי סופרים - כל הכלי טמא לשימוש לקודשים<b>.</b><br><b>הנושא</b> (מרים, נוטל) <b>את המדרס</b> – הכלי שדרס עליו הזב, <b>נושא את התרומה</b> – מותר לו לשאת תרומה עם המדרס כאחת, כשאין הנושא נוגע בתרומה, כגון שנושאה בתוך כלי חרס, שאינו מיטמא מגבו אלא מאווירו, ואין חוששים שמא יכניס את המדרס לאווירו של הכלי<b>, אבל לא את הקודש</b> – אסור לו לשאת קודש עם המדרס כאחת, אף כשאין הנושא נוגע בקודש (הנושא מדרס נעשה בשעת נשיאתו אב הטומאה לטמא כלי שטף (כלים שמועילה להם טבילה במקווה) במגע אבל לא כלי חרס)<b>.</b><br><b>בגדי אוכלי תרומה</b> – אף על פי שאוכלי תרומה טהורים ונזהרים מן הטומאה, <b>מדרס לקודש</b> – טמאים הם טומאת מדרס לאוכלי קודשים (חומרה זו נשנתה לעיל ב,ז בין המעלות שעשו חכמים בטומאה)<b>.</b><br><b>לא כמידת הקודש מידת התרומה</b> – לא כמו שנוהגים בקודש צריכים לנהוג בתרומה<b>, שבקודש</b> – הבא להטביל בגד טמא, אם יש בו קשר, <b>מתיר</b> – את הקשר תחילה, <b>ומנגב</b> – מייבש את הקשר, שלא יהא במקום הקשר דבר החוצץ בטבילה, <b>ומטביל</b> – את הבגד, <b>ואחר כך קושר</b> – אחרי הטבילה קושר את הבגד, שאם יקשרנו לפני הטבילה, חוששים שמא יהא הקשר חוצץ ולא ייכנסו המים לתוכו<b>, ובתרומה קושר ואחר כך מטביל</b> – מותר לו לקשור את הבגד לפני הטבילה ואחר כך להטבילו כשהוא קשור, שלתרומה אין חוששים שמא לא ייכנסו המים לתוך הקשר (כך מתפרשת המשנה לפי נוסח המשנה שלפנינו. אבל בתוספתא: ""שבקודש מתיר ומטביל ומנגב ואחר כך קושר"" - הניגוב הוא לאחר הטבילה, ולא נועד להסיר את החציצה. כנוסח התוספתא היה לפני הבבלי והירושלמי. - במשנה שבמסירה שלפנינו: 'שבקודש מתיר ומטבל ומנגב ומטביל ואחר כך קושר', ונמחק 'ומטבל', וצריך היה למחוק 'ומטביל'. וראה בירושלמי להלן. - הלכה זו, שלא כהלכות שלפניה ולאחריה, יש לה פתיחה: ""לא כמידת הקודש מידת התרומה"". מסתבר שהיא לקוחה ממקור אחר, והובאה לכאן משום שעוסקת באותו נושא (""משנת ארץ ישראל"", חגיגה, עמוד 306). גם בברייתא המקבילה שבתוספתא ובירושלמי יש להלכה זו אותה פתיחה)<b>.</b>"
Jerusalem Talmud Chagigah 3:1:2,"<strong><big>הלכה:</big></strong> <i data-overlay=""Venice Columns"" data-value=""78d""></i>חוֹמֶר בַּקּוֹדֶשׁ מִבַּתְּרוּמָה כול׳. רִבִּי חִייָה בְשֵׁם רִבִּי יוֹחָנָן. מִפְּנֵי שֶׁאוֹכְלִי תְרוּמָה זְרִיזִין. וְאוֹכְלֵי קוֹדֶשׁ אֵינָן זְרִיזִין. אָמַר רִבִּי חֲנַנְיָה קוֹמֵי רִבִּי מָנָא. וְהָדָא הִיא מַעֲלָה. אִילּוּ דָּבָר שֶׁהוּא שָׁוֶה בָזֶה וּבָזֶה. טָמֵא בָזֶה וְטָהוֹר בָזֶה. וְדָא הִיא מַעֲלָה. אָמַר לֵיהּ. תִּיפְתָּר בִּמְזוּקָּק לַקּוֹדֶשׁ. רִבִּי לָא בְשֵׁם רִבִּי יוֹחָנָן. אִם הָיָה דָבָר טָמֵא [כָבֵד] כְּלִיטְרָא אִין מַטְבִּילִין אוֹתוֹ. אַבָּא שָׁאוּל אוֹמֵר. אַף בִּתְרוּמָה אֵין מַטְבִּילִין אוֹתוֹ אֶלָּא סַל וְגַרְגּוּתְנִי בִּלְבַד. אָמַר רִבִּי יוֹחָנָן. אַבָּא שָׁאוּל וְרִבִּי שִׁמְעוֹן שְׁנֵיהֶם אָֽמְרוּ דָבָר אֶחָד. דְּתַנִּינָן תַּמָּן. הָאוֹחֵז בָּאָדָם וּבַכֵּלִים וּמַטְבִּילָן טְמֵאִים. וּכְשֶׁהוּא מַדִּיחַ אֶת יָדָיו טְהוֹרִין. רִבִּי שִׁמְעוֹן אוֹמֵר יְרַפֵּם [עַד] שֶׁיָּבוֹא בָהֶן הַמַּיִם. אָמַר רִבִּי יוֹחָנָן. מִסְתַּבְּרָא רִבִּי שִׁמְעוֹן יוֹדֵי לְאַבָּא שָׁאוּל. אַבָּא שָׁאוּל לֹא יוֹדֵי לְרִבִּי שִׁמְעוֹן. רַבָּנִן דְּקַיְסָרִין בְּשֵׁם רִבִּי יוֹחָנָן. הֲלָכָה כְאַבָּא שָׁאוּל. וְתַנֵּי כֵן. הֲלָכָה כִדְבָרָיו. אָמַר רִבִּי יוֹנָה. מַתְנִיתָה דְּרִבִּי מֵאִיר. אֲבָל דִּבְרֵי חֲכָמִים עוֹשִׂין כֵּן אֲפִילוּ בַקּוֹדֶשׁ. שֶׁאֵין בֵּית צְבִיעָה תוֹךְ. כְּלֵי קוֹדֶשׁ כּוּלָּן תּוֹךְ.","<big><strong>תלמוד</strong></big><br>במשנה שנינו: <b>""חומר בקודש מבתרומה"" כול'.</b><br>מדוע החמירו בקודש יותר מבתרומה? -<br>מסבירים: <b>רבי חייא</b> (בר אבא, אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: מפני שאוכלי תרומה זריזין ואוכלי קודש אינן זריזין</b> – אוכלי תרומה הם כוהנים הרגילים באכילת תרומה בטהרה והם מיומנים וזהירים בהלכות טהרה, מה שאין כן אוכלי קודש (אוכלי קורבנות) שהם גם כוהנים וגם שאינם כוהנים המביאים את קורבנותיהם ואינם רגילים באכילת קודשים בטהרה. כיוון שהעוסקים בתרומה זריזים והעוסקים בקודש אינם זריזים, על כן החמירו בקודש יותר מבתרומה וקבעו מגבלות וסייגים בקודש שאין בתרומה (בקודשי קודשים שאינם נאכלים לזרים החמירו משום קודשים קלים שנאכלים לזרים (""ספר ניר""))<b>.</b><br>ותמהים: <b>אמר רבי חנניה</b> (אמורא ארץ ישראלי בדור החמישי) <b>קומי</b> – לפני <b>רבי מנא</b> (השני, מגדולי אמוראי ארץ ישראל בדור החמישי)<b>: והדא היא</b> – וזאת היא <b>מעלה?!</b> (בתמיהה) – לפי ההסבר האמור לפני כן, אין החומרה בקודש מבתרומה משום מעלה שיש לקודש על התרומה! <b>אִילּוּ דבר שהוא שוה בזה ובזה, טמא בזה וטהור בזה,</b> (<b>ו</b>)<b>דא היא</b> – זאת היא <b>מעלה</b> (בניחותא) – אִילו לפי ההסבר, קודש ותרומה שווים מבחינת המציאות, ואף על פי כן אין דינם שווה, שבקודש טמא ובתרומה טהור, הרי החומרה בקודש מבתרומה היא משום מעלה שיש לקודש על התרומה. אבל לפי ההסבר האמור לפני כן, אין שניהם שווים מבחינת המציאות, שכן אוכלי תרומה זריזים ואוכלי קודש אינם זריזים, ומשום כך דינם שונה, ואין החומרה בקודש מבתרומה משום מעלה שיש לקודש על התרומה<b>.</b><br>ומתרצים את הקושיה בהצעת פרשנות המבוססת על אוקימתא: <b>אמר ליה:</b> – אמר לו (רבי מנא לרבי חנניה): <b>תיפתר</b> – תתפרש (המשנה), <b>במזוקק לקודש</b> – במקרה של כוהן הרגיל באכילת תרומה בטהרה והוא מיומן וזהיר בהלכות טהרה, אלא שעתה הוא נזקק לטהרה לשם אכילת קודשים, שאף במקרה זה יש החומרה בקודש מבתרומה, ובשעה שהוא אוכל תרומה אנו דנים אותו כזריז אבל בשעה שהוא אוכל קודש אין אנו דנים אותו כזריז, וזה משום מעלה שיש לקודש על התרומה. לפי זה יש מעלה מהותית לקודש על פני התרומה, והיא הגורמת להבחנה ההלכתית ביניהם<b>.</b><br>במשנה שנינו: ""מטבילין כלים בתוך כלים בתרומה, אבל לא בקודש"".<br><b>רבי לא</b> (רבי אלעאי, אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: אם היה דבר טמא כבד כליטרא</b> (המילה 'כבד' נוספה במסירה שלפנינו על ידי מגיה. בשום מקום לא נמצא כסגנון 'כבד כ...', ונראה שהמילה 'כבד' יתירה ונוספה בהשפעת המימרה המקבילה בבבלי) – אם הכלי הטמא היה במשקל ליטרא (משקל רומי קדום - 320-360 גרם) או יותר, <b>- אין מטבילין אותו</b> – אפילו לתרומה אין מטבילים אותו בתוך כלי אחר, שבשל כובדו של הכלי הפנימי יש לחשוש שהמים לא יחדרו כלל תחת הכלי הפנימי<b>.</b><br><br>ומביאים ברייתא: <b>אבא שאול</b> (תנא בדור השלישי והרביעי) <b>אומר: אף בתרומה אין מטבילין אותו אלא</b> ב<b>סל ו</b>ב<b>גרגותני</b> (סל קלוע מנצרים (מקור המילה ביוונית)) <b>בלבד</b> – אין מטבילים כלי בתוך כלי לתרומה אלא כשהם נתונים בסל או בגרגותני, שהואיל והמים באים גם מלמטה ומן הצדדים הם חודרים מתחת לכלים הנטבלים, ואין לחשוש משום חציצה. ולקודש אין מטבילים כלי בתוך כלי אפילו בסל או בגרגותני. אבא שאול חולק על חכמים, ומחלוקתם שנויה בתוספתא (הברייתא בירושלמי היא קטע מן התוספתא, ולפיכך אמר שאף בתרומה נוהג כמו שאתה (תנא קמא) שונה בקודש. אבל אף הוא מודה שיש כאן מעלה בקודש לגבי תרומה, ובקודש אין מטבילין כלל, שבקודש החמירו גם בזה לאבא שאול (""תוספתא כפשוטה""))<b>.</b><br><br>ומקשרים בין דברי תנאים: <b>אמר רבי יוחנן: אבא שאול ורבי שמעון</b> (בן יוחאי, תנא בדור הרביעי) <b>שניהם אמרו דבר אחד</b> – שדבר בדבר חוצץ בטבילה<b>,</b> ומציעים מקור לדברי התנא השני: <b>דתנינן תמן:</b> – ששנינו שם (משנה מקוואות ח,ה): <b>האוחז באדם ובכלים ומטבילן - טמאים</b> – נשארים בטומאתם כמו שהיו, כאילו לא הוטבלו, לפי שאחיזתו חוצצת בין המים לאדם או לכלים<b>, וכשהוא מדיח את ידיו</b> (בכתבי היד של המשנה: 'ואם הדיח את ידיו במים') – קודם לאחיזתו, <b>- טהורין</b> – שעלתה להם הטבילה, לפי שהמים שעל ידיו מתחברים למי המקווה ואין כאן חציצה<b>. רבי שמעון אומר: ירפם</b> (בכתבי היד של המשנה: 'ירפ<b>ה</b>') – את ידיו באחיזתו, <b>עד</b> (מילה זו נוספה במסירה שלפנינו על ידי מגיה, וישנה בכתב יד אחד של המשנה ואינה בכתב יד אחר) <b>שיבוא</b> (בכתבי היד של המשנה: 'שיבוא<b>ו</b>') <b>בהן המים</b> – במקום שהוא אוחז. הרי שרבי שמעון מחמיר בדיני חציצה, כאבא שאול שגם הוא החמיר בכך<b>.</b><br>ומסייגים את הקשר בין דברי התנאים: <b>אמר רבי יוחנן: מסתברא רבי שמעון יודי לאבא שאול</b> – מסתבר (ש)רבי שמעון יודה לאבא שאול (רבי שמעון, שחושש לחציצה ואומר שאין מועילה הדחת הידיים אלא אם כן הרפה את אחיזתו באדם ובכלים, יסכים לאבא שאול ויאסור לטבול כלי בתוך כלי אף לתרומה)<b>, אבא שאול לא יודי לרבי שמעון</b> – אבא שאול לא יודה לרבי שמעון (אבא שאול לא יסכים לרבי שמעון, אלא יאמר שמועילה הדחת הידיים אף אם לא הרפה את אחיזתו באדם ובכלים, לפי שאין אבא שאול אוסר לטבול כלי בתוך כלי אלא כשאינו מדיח את הכלי הפנימי קודם שמניחו בתוך הכלי החיצון, ומשום כך הוא חושש לחציצה, אבל אם מדיחו אינו אוסר לטבול כלי בתוך כלי)<b>.</b><br><br><small>קשה לדעת אם הסתייגות זו נועדה לדחות את קביעת 'אמרו דבר אחד', או רק לצמצם את תחולתה, לאמור שהדעות שנקשרו יחדיו קרובות אבל לא זהות (על פי ""הטרמינולוגיה של הירושלמי"", עמודים 80-81).<br>לא ייתכן שרבי יוחנן שמקשר בין דברי התנאים יסתור את דברי עצמו ויסייג את הקשר בין דברי התנאים. ונראה שרבי יוחנן אמר רק את המימרה הראשונה, כמו שמצאנו במקומות אחרים שהוא מקשר בין דברי תנאים, וסתם הירושלמי הוא שמסייג את הקשר בין דברי התנאים, כמו שהוא ברוב המקומות שבהם אמורא מקשר בין דברי תנאים, והמילים 'אמר רבי יוחנן' במופען השני יתירות, או שאמורא מסייג את הקשר בין דברי התנאים, והוחלף שמו בטעות בשמו של רבי יוחנן.</small><br><br>ופוסקים הלכה: <b>רבנ</b>י<b>ן דקיסרין</b> – חכמי קיסריה אומרים <b>בשם רבי יוחנן: הלכה כאבא שאול.</b><br>ומציעים ברייתא המסייעת לאמור לפני כן: <b>ותני כֵן:</b> – ושונה (התנא) כך: <b>הלכה כדבריו</b> – של אבא שאול<b>.</b><br><br><small>ב<b>תוספתא חגיגה</b> ג,ד שנו: חומר בקודש מבתרומה, שמטבילים כלים בתוך כלים, כוסות בתוך כוסות, תמחויים בתוך תמחויים, בתרומה, אבל לא בקודש. בקודש נותן לתוך הסל או לתוך גרגותני ומטביל. אבא שאול אומר: כך היו עושים בתרומה, אבל לא בקודש.<br><br>ב<b>בבלי חגיגה</b> כא,א-כב,א אמרו: לקודש מאי טעמא לא מטבילים כלים בתוך כלים?<br>אמר רבי אילא: מפני שכובדו של כלי חוצץ (הכלי לוחץ מעט על הכלי החיצון וגורם לחציצה בפני המים).<br>רבא אמר: ...גזירה שמא יטביל מחטים וצינורות (מסרגות, שהם כלים קטנים) בכלי שאין בפיו כשפופרת הנוד (פתח שגודלו כמו השפופרת שמניחים בפי הנוד, שעושים שיתערבו המים שבשני מקוואות סמוכים וייחשבו כמקווה אחד).<br>והא דרבא ודרבי אילא תנאי היא, דתניא: סל וגרגותני שמילאם כלים והטבילם - טהורים, בין לקודש בין לתרומה. אבא שאול אומר: לתרומה, אבל לא לקודש.<br><br>רבי אילא שבבבלי הוא רבי לא שבירושלמי.<br>הירושלמי מביא רק טעמו של רבי אילא שנותן שיעור לדבר.<br><br>בבבלי כב,א אמרו, שלרבי אילא שהטעם הוא משום חציצה, אין מטבילים אפילו בסל וגרגותני, שהרי הכלי הפנימי מכביד גם על הסל ואין המים נכנסים בינתיים, אבל לרבא שהטעם הוא משום גזירה שלא יטביל בכלי שאין בפיו כשפופרת הנוד, מותר להטביל בתוך כלים שאין במינם שפיהם צר. ותלו שם את מחלוקת האמוראים במחלוקת תנא קמא ואבא שאול בברייתא.<br>לפי הבבלי טעם המחלוקת הוא שאבא שאול חושש לחציצה, ולפיכך אין הבדל בין סל וגרגותני לשאר כלים, ותנא קמא אינו חושש לחציצה, ובקודש גזרו משום חשש שלא יבוא להטביל בכלי שפיו צר שאין בו חלל כשפופרת הנוד, מה שאין כן סל וגרגותני שאין במינם פה צר.<br>ברם בירושלמי לא נזכר אלא הטעם של חציצה, אף על פי שהזכירו שם את מחלוקת החכמים ואבא שאול (""תוספתא כפשוטה"").<br><br>לפי הבבלי אין הבדל בין סתם כלים וסל וגרגותני אם הטעם שאין מטבילים כלים בתוך כלים הוא משום חציצה. לפיכך פירש מה שאומר אבא שאול בסל וגרגותני ""לתרומה אבל לא לקודש"", שאפילו בסל וגרגותני אין מטבילים כלים בתוכם לקודש מטעם חציצה. בעוד שתנא קמא סובר שהטעם הוא גזירה שמא יטביל מחטים וצינורות בכלי שאין בפיו כשפופרת הנוד. לכן הבדיל בין סתם כלים וסל וגרגותני, ובסל וגרגותני אפילו לקודש מטבילים כלים בתוכם.<br>אבל לירושלמי יש הבדל בין סתם כלים וסל וגרגותני אף אם הטעם הוא משום חציצה. הוא מצטט את אבא שאול בלשון ""אף בתרומה אין מטבילין אותו אלא סל וגרגותני בלבד"", ומפרש שאבא שאול סובר כרבי שמעון שאחיזת כלים בשעת טבילה אפילו ידיו רטובות היא חציצה. לכן אפילו בתרומה אין מטבילים סתם כלים בתוך כלים, מה שאין כן בסל וגרגותני. ואילו דברי תנא קמא לא הובאו בירושלמי, אבל מפירושו באבא שאול אנו רואים שלתנא קמא אין חציצה בכלים בתוך כלים אפילו בסתם כלים ומעלה עשו בקודש.<br>נימוקו של הבבלי שלא להבדיל בין סתם כלים וסל וגרגותני אם הטעם הוא משום חציצה, הוא כנראה דברי רבי אילא ""שכובדו של כלי חוצץ"", והניח שגם בסל וגרגותני כובד הכלי חוצץ את שולי הסל.<br>נראה שהמימרה של רבי אילא בירושלמי ובבבלי אחת היא. במקור אמר רבי אילא כלשונו בבבלי. בבבלי הבינו שבא לפרש את המשנה למה אין מטבילים כלים בתוך כלים לקודש, ובירושלמי הבינו שבא לומר שאם הכלי כבד אפילו לתרומה אין מטבילים.<br>והנה אף על פי שלשונו של רבי אילא מקורי בבבלי יותר מבירושלמי, פירושו של הבבלי מתנגד למה שהירושלמי מביא בשם רבי יוחנן (""אבא שאול ורבי שמעון שניהם אמרו דבר אחד""), ורבי אילא מסר כאן בשם רבי יוחנן. על כן נראה כירושלמי בפירוש רבי אילא (""מקורות ומסורות"", מועד ג, עמודים תרג-תרד).</small>"
Jerusalem Talmud Chagigah 3:1:3,"רִבִּי יוֹנָה בְשֵׁם רִבִּי חִייָה בַּר בָּא. מַעֲשֶׂה שֶׁנִּכְנְסוּ שִׁבְעָה זְקֵינִים לְעַבֵּר אֶת הַשָּׁנָה בְּבִקִעַת רִימּוֹן. וּמִי הָיוּ. רִבִּי מֵאִיר וְרִבִּי יְהוּדָה וְרִבִּי יּוֹסֵי וְרִבִּי שִׁמְעוֹן וְרִבִּי נְחֶמְיָה וְרִבִּי לִיעֶזֶר בֶּן יַעֲקֹב וְרִבִּי יוֹחָנָן הַסַּנְדְּלָר. אָֽמְרוּ. <i data-overlay=""Vilna Pages"" data-value=""15b""></i>כַּמָּה מַעֲלוֹת בַּקּוֹדֶשׁ וּבַתְּרוּמָה. רִבִּי מֵאִיר אוֹמֵר. שְׁלֹשׁ עֶשְׂרֵה. רִבִּי יּוֹסֵי אוֹמֵר. שְׁתֵּים עֶשְׂרֵה. אָמַר רִבִּי מֵאִיר. כָּךְ שָׁמַעְתִּי מֵרִבִּי עֲקִיבָה. שְׁלֹשׁ עֶשְׂרֵה. אָמַר לוֹ רִבִּי יוֹחָנָן הַסַּנְדְּלָר. שִׁימַּשְׁתִּי אֶת רִבִּי עֲקִיבָה עוֹמַדּוֹת מַה שֶׁלֹּא שִׁימַּשְׁתּוֹ יְשִׁיבוֹת. אָֽמְרוּ. רִבִּי יוֹחָנָן הַסַּנְדְּלָר אֲלֶכְסַנְדְּרִי לַאֲמִיתּוֹ הוּא. וְעָֽמְדוּ מִשָּׁם בִּנְשִׁיקָה. וְכָל־מָאן דְּלָא הֲוָה לֵיהּ גּוּלָה הֲוָה חַבִרֵיהּ קְטַע פַּלְגָּא דְגוּלְתֵּיהּ וִיהַב לֵיהּ. וְלָמָּה הֲווֹן עָֽבְדִין כֵּן. דַּהֲוֹון כּוּלְּהוֹן דָּֽרְשִׁין הָדֵין פְּסוּקָא מִן שֶׁבַע שֶׁבַע אַפִּין. אָשִׁ֤ירָה נָּא֙ לִֽידִידִ֔י שִׁירַ֥ת דּוֹדִ֖י לְכַרְמ֑וֹ. וְקָֽלְסוֹן לַאֲחוֹרַייָא מַה אַשְׁכַּח אַפּוֹי בְגַוֵּהּ. אָֽמְרִין. רִבִּי שִׁמְעוֹן בֵּן יוֹחַי הֲוָה. וְלָמָּה הֲווֹן דָחֲקִין מֵעַתָּה הָדָא מִילְּתָא. דַּהֲווֹן דָּֽרְשִׁין מֵימַר אֱלֹהֵ֥י מַסֵּכָה֭ לֹ֥א תַֽעֲשֶׂה־לָּֽךְ׃ מַה כְתִיב בַּתְרֵיהּ. אֶת־חַ֣ג הַמַּצּוֹת֘ תִּשְׁמֹר֒. אָֽמְרִין. כָּל־מִי שֶׁסְּפִיקָה בְיָדוֹ לְעַבֵּר אֶת הַשָּׁנָה וְאֵינוֹ מְעַבְּדָהּ כְּאִילּוּ עוֹבֵד עֲבוֹדָה זָרָה. מִי אֲתֵיי מֵיזַל לוֹן אָֽמְרִין. אַתּוּן נַחְוִי עוֹבְדִינָן. וַהֲוָה תַמָּן חַד כֵּיף דַּשַׁיִישׁ וַהֲוָה כָּל־חַד וָחַד נְסִיב חַד מַסְמֵר וּקְבַע לֵיהּ בְּגַוֵּיהּ וְהוּא נְחַת וּשְׁקַע כָּהָדֵיין לַייְשָׁא. עַד כְּדוֹן מִיתְקְרִי כֵּיפָא מַסְמְרָא.","ומציעים זיהוי למשנה: <b>אמר רבי יונה</b> (מגדולי אמוראי ארץ ישראל בדור הרביעי)<b>: מתניתא דרבי מאיר</b> (גדול התנאים בדור הרביעי) – המשנה (שאומרת שמטבילים כלים בתוך כלים בתרומה אבל לא בקודש, היא) של רבי מאיר (בשיטתו של רבי מאיר. - כאן התלמוד אינו מציע לא את תוכן שיטתו של רבי מאיר ולא מקור לדבריו, כנראה מפני שדברים אלה היו ידועים (על פי ""הטרמינולוגיה של הירושלמי"", עמוד 469))<b>, אבל דברי חכמים</b> – לדברי החכמים (החלוקים על רבי מאיר)<b>: עושין כן אפילו בקודש</b> – אף בקודש מטבילים כלים בתוך כלים כמו בתרומה (פירשנו מימרה זו בעניין טבילת כלי בתוך כלי הנידון לעיל ולא בעניין אחוריים ותוך ובית צביעה של כלי הנידון להלן, משום שהלשון 'עושין' מתאים ביחס ל'מטבילים' שהוא מעשה שעושים ואינו מתאים לאחוריים ותוך ובית צביעה שאין שם מעשה שעושים. הלשון 'עושין כן אפילו בקודש' הוא כסגנון הלשון של אבא שאול בתוספתא חגיגה ג,ד בעניין טבילת כלי בתוך כלי כשהם נתונים בסל או בגרגותני: 'כך היו עושין בתרומה, אבל לא בקודש')<b>.</b><br><br><small>אפשר שהכוונה היא לרבי מאיר ששנה שלוש עשרה מעלות בקודש (כמפורש להלן), אבל חכמים החלוקים עליו לא מנו אלא שתים עשרה מעלות, ולדעתם אף בקודש מטבילים כלים בתוך כלים כמו בתרומה, ואין כאן אלא שתים עשרה מעלות.<br><br>ושמא הכוונה היא לבבא שאחריה: ""הנושא את המדרס הוא נושא את התרומה, אבל לא את הקודש"", ועליה אמר רבי יונה שהיא כרבי מאיר ששנה שלוש עשרה מעלות בקודש (כמפורש להלן), אבל חכמים החלוקים עליו לא מנו אלא שתים עשרה מעלות, ולדעתם הנושא את המדרס הוא נושא גם את הקודש, ואין כאן אלא שתים עשרה מעלות. וכן הוא דרך הירושלמי בכמה מקומות, שהוא מבאר בתחילה בקצרה כמה הלכות, ואחר כך הוא חוזר לדון בהן בפירוט כסדרן במשנה, ואין כאן דוחק כלל (""תוספתא כפשוטה"" בהערה).<br><br>הלשון 'עושין כן אפילו בקודש' הוא כסגנון הלשון של התנא החולק בתוספתא חגיגה ג,ו בעניין זה: 'הנושא את המדרס הוא נושא את התרומה, אבל לא את הקודש. כיצד? היו סנדליו טמאים, נושא חבית של תרומה על כתיפו, ואין עושים כן בקודש'.</small><br>במשנה שנינו: ""אחוריים ותוך ובית צביעה בתרומה, אבל לא בקודש"".<br>למה אחוריים ותוך ובית צביעה בתרומה? -<br><b>שאין בית צביעה תוך</b> – לעניין תרומה אין בית צביעה נחשב לתוך אלא בפני עצמו הוא (""שדה יהושע"" ו""שערי תורת ארץ ישראל"")<b>.</b> אבל <b>כלי קודש</b> – כלי שרת (השווה לשון המשנה כלים כה,ט), <b>כולן תוך</b> – אף האחוריים ובית הצביעה דינם כתוך. - משפט זה הוא הסבר להלכה שבמשנה, ואפשר שהוא ברייתא המוסבת על המשנה<b>.</b><br><br><small>ב<b>משנה כלים</b> כה,ז שנינו: כל הכלים יש להם אחוריים ותוך ויש להם בית צביעה.<br>ו<b>שם</b> כה,ט שנינו: כלי הקודש אין להם אחוריים ותוך ואין להם בית צביעה.<br><br>ב<b>תוספתא חגיגה</b> ג,ה שנו: אחוריים ותוך ובית הצביעה בתרומה, אבל לא בקודש. אמר רבי יוסה: זה לשון כפול, כל שיש לו אחוריים ותוך - יש לו בית הצביעה, כל שאין לו אחוריים ותוך - אין לו בית הצביעה (אין למנות אחוריים ובית צביעה לשתי מעלות בקודש, אלא שתיהן מעלה אחת, והואיל ואמרו (משנה כלים כה,ט): ""כלי הקודש אין להם אחוריים ותוך"", כבר אין צורך להוסיף ""ואין להם בית הצביעה"" (""תוספתא כפשוטה"")).<br>וב<b>תוספתא כלים</b> (בבא בתרא) ג,יב שנו: כלי הקודש אין להם אחוריים ותוך ואין להם בית הצביעה... אמר רבי יוסי: זה לשון כפול (אין צריך להזכיר בית הצביעה (""תוספת ראשונים"")), כל שיש לו אחוריים ותוך - יש לו בית הצביעה, אין לו אחוריים ותוך - אין לו בית הצביעה.<br><br>מתוך צירוף לשון המשנה והתוספתא בכלים ולשון המשנה והתוספתא כאן משמע, שאין הבדל בין כלי חול שרוצה ליתן קודש לתוכם ובין כלי קודש ממש (כלי שרת), ובכולם אם נטמאו אחוריהם או בית צביעתם - נטמאו כולם (""תוספתא כפשוטה"").</small><br><br>ומביאים סיפור מעשה על תלמידי רבי עקיבה: <b>רבי יונה</b> אמר <b>בשם רבי חייה בר בא</b> (אמורא ארץ ישראלי בדור השלישי)<b>: מעשה שנכנסו</b> (התכנסו) <b>שבעה זקינים</b> – תלמידיו של רבי עקיבה, <b>לעבר את השנה</b> (להוסיף חודש לשנה) <b>בבקעת רימון</b> (בדרומה של בקעת בית נטופה שבגליל התחתון. - באותה שעה לא יכלו לעבר את השנה ביהודה, ולכן עיברוה בגליל)<b>. ומי היו</b> – שבעה הזקינים<b>? רבי מאיר ורבי יהודה</b> (בר אלעאי, מגדולי התנאים בדור הרביעי) <b>ורבי יוסי</b> (בר חלפתא, תנא בדור הרביעי) <b>ורבי שמעון</b> (בן יוחאי, תנא בדור הרביעי) ו<b>רבי נחמיה</b> (תנא בדור הרביעי) <b>ורבי ליעזר בן יעקב</b> (השני, תנא בדור הרביעי) <b>ורבי יוחנן הסנדלר</b> (תנא בדור הרביעי) – החכמים האלה פעלו בדור אושא, בשלהי השמד שלאחר מרד בר כוכבא (בשעת השמד לא יכלו לעבר את השנה, ולכן עיברוה מיד כשיכלו)<b>. אמרו</b> – החכמים האלה<b>: כמה מעלות בקודש ובתרומה?</b> – באותו מעמד דנו בשאלה: כמה מעלות בקודש יותר מבתרומה? (נראה שהלשון 'כמה מעלות בקודש ובתרומה?' הוא אשגרה מהלשון בירושלמי ברכות ה,א 'כמה מעלות בקודש? וכמה מעלות בתרומה?', ושם הכוונה לדרגות טומאה, וכאן צריך לומר: 'כמה מעלות בקודש מבתרומה?') <b>רבי מאיר אומר: שלש עשרה</b> – מעלות<b>. רבי יוסי אומר: שתים עשרה</b> – מעלות (על המחלוקת במניין המעלות ראה מה שכתבנו להלן)<b>. אמר רבי מאיר: כך שמעתי מרבי עקיבה: שלש עשרה</b> – מעלות<b>. אמר לו רבי יוחנן הסנדלר</b> – לרבי מאיר<b>: שימשתי את רבי עקיבה עומדות מה שלא שימשתו ישיבות</b> (צריך לומר: 'יושבות') – אני שימשתי את רבי עקיבה בעמידה יותר משאתה שימשת אותו בישיבה (שימשתי את רבי עקיבה בילדותי יותר ממה ששימשת אתה אותו בזקנותך (""הירושלמי כפשוטו"", עמוד 166), ואני מכיר את דעת רבי עקיבה יותר ממך. - התלמידים היו לומדים תורה בצעירותם כשהם עומדים לפני רבם ובבגרותם כשהם יושבים לפני רבם. תלמיד המשמש את רבו לומד הרבה מדבריו וממעשיו)<b>. אמרו</b> – החכמים האלה<b>: רבי יוחנן הסנדלר אלכסנדרי לאמ</b>י<b>תו הוא</b> – אלכסנדרי הוא לכל דקדוקיו, שכן רק האלכסנדריים השחצנים היו מסוגלים להקפיד כך, כמו שהקפיד רבי יוחנן הסנדלר על רבי מאיר<b>. ועמדו</b> – החכמים האלה, <b>משם</b> – קמו ממקום מושבם, <b>בנשיקה</b> – לאות אהבה וחיבה וריעות (למרות נעימת הפולמוס שבדברים שאמר רבי יוחנן הסנדלר לרבי מאיר, נתפייסו זה לזה, שלא כתלמידיו הראשונים של רבי עקיבה שהיתה עינם צרה בתורה אלו באלו)<b>.</b><br><br><small>בשלוש המשניות הראשונות שבפרק זה מנויות מעלות שיש לקודש על התרומה. במשנה א מנויות חמש מעלות לרבי יוסי ושש לרבי מאיר, שכן רבי יוסי מונה אחוריים ובית צביעה כמעלה אחת ורבי מאיר מונה אחוריים ובית צביעה כשתי מעלות; במשנה ב מנויות חמש מעלות; ובמשנה ג מנויות שתי מעלות. סך המעלות הוא שתים עשרה מעלות לרבי יוסי ושלוש עשרה לרבי מאיר (ראה להלן ""תוספתא כפשוטה"").<br><br>ואלה המעלות לפי רבי יוסי:<br>א. טבילת כלי בתוך כלי (משנה א).<br>ב. אחוריים ותוך ובית צביעה של כלי.<br>ג. נשיאת מדרס.<br>ד. בגדי אוכלי תרומה מדרס לקודש.<br>ה. קשירת קשר אחרי טבילה.<br>ו. טבילת כלים בגמר מלאכתם (משנה ב).<br>ז. צירוף דברים שבתוך כלי.<br>ח. שלישי ורביעי בטומאה.<br>ט. יד שנטמאה.<br>י. יד מטמאת את חברתה.<br>יא. אכילת אוכלים נגובים בידיים מסואבות (משנה ג).<br>יב. טבילה לאונן ולמחוסר כיפורים.<br><br>ב<b>בבלי חגיגה</b> כא,ב-כב,א אמרו: אמר רבי אילא אמר רבי חיננא בר פפא: עשר מעלות שנו כאן...<br>אמר רב נחמן אמר רבה בר אבוה: אחת עשרה מעלות שנו כאן...<br><br>רבי אילא מונה ""אין מטבילים כלי בתוך כלי בקודש"" ו""בקודש מתיר ומנגב ומטביל"" לאחת, משום שטעם שניהם משום חציצה, ולרבא ורבה בר אבוה הן אחת עשרה מעלות.<br>ברם הירושלמי חולק על הבבלי במנייין המעלות, ולשיטת הבבלי מונים אחוריים ובית צביעה אחת, אבל בירושלמי מונה אותם שתיים (לרבי מאיר). וכן להלן במשנה ב: ""ובתרומה: אם נטמאת אחת מידיו - חברתה טהורה, ובקודש - מטביל שתיהן; <b>ש</b>היד (כן היא הגרסה במשנה שבבבלי) מטמאה את חברתה בקודש, אבל לא בתרומה"", והכול היא מעלה אחת. אבל במשנה שבירושלמי: ""<b>ו</b>היד מטמאה את חברתה"", ויש כאן שתי מעלות, וכן מוכח להלן בתוספתא. ולפיכך מנו בירושלמי שלוש עשרה מעלות (לרבי מאיר). אבל רבי יוסי שאמר כאן (בתוספתא) במפורש שהוא לשון כפול לא מנה בית הצביעה כלל, ולשיטתו אין כאן אלא שתים עשרה מעלות, כמפורש בדבריו בירושלמי (""תוספתא כפשוטה"").<br><br>דברי ""תוספתא כפשוטה"" על אופן מניית המעלות בקודש אינם כדבריו בהערה שהבאנו לעיל (על מאמר רבי יונה: 'מתניתא דרבי מאיר, אבל דברי חכמים: עושין כן אפילו בקודש').<br><br>בלשון המעשה לא נאמר על איזו מעלה בין קודש לתרומה חלקו (רבי מאיר ורבי יוסי), אבל מתוך ההקשר של סוגיית הירושלמי נראה שהמחלוקת נסבה על משנתנו, האם יש לקודש תוך ואחוריים או שכולו תוך. רבי יוחנן הסנדלר הכריע שדין קודש כדין תרומה, ודעתו נתקבלה. עם זאת לא תמה המחלוקת, והמשנה הסתמית כאן היא כרבי מאיר (""משנת ארץ ישראל"", חגיגה, עמודים 299-300).<br>קשה להכריע אילו הן שלוש עשרה המעלות שמנה רבי מאיר. ייתכן כי צירף למניינו את שתי ההלכות מן הפרק הקודם: ""נוטלים לידיים לחולין ולמעשר ולתרומה; ולקודש מטבילים"" (הלכה ה) ו""הטובל לתרומה והוחזק לתרומה - אסור לקודש"" (הלכה ו). רבי יוסי צירף את שתי ההלכות של הפרק הקודם, אך חלק על המעלה השנייה שבפרקנו (אחוריים ותוך ובית צביעה של כלי) כפי שנאמר בירושלמי: ""מתניתא דרבי מאיר, אבל דברי חכמים: עושין כן אפילו בקודש, שאין [בקודש] בית צביעה תוך; כלי קודש כולן תוך"" (שם, עמוד 323).<br><br>אין לומר שלרבי יוסי יש לקודש אחוריים ותוך ובית צביעה כמו לתרומה, שהרי בתוספתא חגיגה וכלים (ראה לעיל) אמר רבי יוסי במפורש שלא כך.<br>גם אין לומר שהמשפט ""מתניתא דרבי מאיר, אבל דברי חכמים: עושין כן אפילו בקודש"" מוסב על אחוריים ותוך ובית צביעה של כלי. ראה מה שכתבנו לעיל בפירושנו למשפט זה.<br>גם אין לומר שהמשפט ""שאין בית צביעה תוך"" מוסב על קודש, שאם כן יש הבדל בין קודש לכלי קודש, אך אין לחלק ביניהם ודינם שווה, כמו שמוכח מהמשנה ומהתוספתא בחגיגה ובכלים (ראה לעיל).<br><br>ב""שערי תורת ארץ ישראל"" כתב, שרבי מאיר אומר שלוש עשרה מעלות, כי הוא מונה אחת עשרה מעלות שבפרקנו ועוד שתי מעלות שבפרק הקודם, ורבי יוסי אומר שתים עשרה מעלות, כי הוא סובר שמטבילים כלי תוך כלי אף בקודש, ורבי יוסי הוא חכמים שאמר רבי יונה לעיל. - אך אין כל מקור שרבי יוסי סובר כך.<br><br><b>שבעה זקינים</b></small><br><small>ב<b>בראשית רבה</b> סא,ג נאמר: שנים עשר אלף זוגות תלמידים היו לו לרבי עקיבה מגבת ועד אנטיפטריס וכולהם מתו בפרק אחד. למה? שהיתה עיניהם צרה אלו באלו. ובסוף העמיד שבעה: רבי מאיר ורבי יהודה ורבי יוסי ורבי שמעון ורבי אלעזר בן שמוע ורבי יוחנן הסנדלר ורבי אליעזר בן יעקב; ואית דאמרין: רבי יהודה ורבי נחמיה ורבי מאיר ורבי יוסי ורבי שמעון בן יוחי ורבי חנניה בן חכינאי ורבי יוחנן הסנדלר. אמר להם: בניי, הראשונים לא מתו אלא שהיתה עיניהם צרה בתורה אלו באלו, אלא תנו דעתכם שלא תעשו כמעשיהם. עמדו ומילאו כל ארץ ישראל תורה.<br>וב<b>קוהלת רבה</b> יא [ו] נאמר: שני אלפים תלמידים היו לו (לרבי עקיבא) מגבת ועד אנטיפטרס, וכולם מתו בחייו בין פסח לעצרת, ובסוף העמיד לו שבעה, ואלו הם: רבי יהודה ורבי נחמיה ורבי מאיר ורבי יוסי ורבי שמעון בן יוחאי ורבי אליעזר בנו של רבי יוסי הגלילי ורבי יוחנן הסנדלר. אמר להם: בניי, הראשונים לא מתו אלא מפני שהיתה עיניהם צרה בתורה זה לזה, אתם אל תהיו כן. מיד עמדו ומילאו את כל ארץ ישראל תורה.<br><br>הירושלמי ומדרשי האגדה חלוקים בזהות שבעה תלמידי רבי עקיבא האחרונים.<br><br><b>רבי יוחנן הסנדלר אלכסנדרי לאמ</b>י<b>תו הוא</b></small><small>משום מה אמרו על רבי יוחנן הסנדלר כך? - משום שהשיב לרבי מאיר: ""שימשתי את רבי פלוני עומדות מה שלא שימשתו ישיבות"". האמת היא שגם אחרים אמרו כך שעה שחלקו על חבריהם וטענו שהם מכירים יותר את דעת רבם. אבל במקרה שלפנינו רבי יוחנן הסנדלר לא חלק על רבי מאיר אלא הסכים לו. כוונת דבריו היתה: אומנם צדקת, אבל כיצד אתה מעז לדבר בפניי על רבי עקיבה? הרי אני שימשתי וגו'. רק האלכסנדריים השחצנים היו מסוגלים להקפיד כך (""'כך היה וכך יהיה'"", ""קתדרה"" יז, עמוד 5).<br><br>אין כל אסמכתא של ממש לכך שהתנא רבי יוחנן שנתכנה ""הסנדלר"" אכן מתקין נעליים היה. אם השתמשו בארץ ישראל בכינוי זה בהשפעת היוונית והרומית לעושה סנדלים, תמוה בעינינו מדוע אין כינוי זה מופיע במקורות בשום הקשר אחר כשהמדובר בבעל מלאכה זה אלא רצען או אושכפא. כיוון שלכינוי ""סנדלר"" שנתכנה בו רבי יוחנן יכולים להיות גם הסברים אחרים, אין ודאות שעסק במלאכה זו. על פי הירושלמי חגיגה ""אמרו: רבי יוחנן אלכסנדרי"" גם אפשר להניח שבכינויו ""הסנדלר"" נשתבש שם מקום מוצאו (""ההתייחסות הערכית למלאכה בספרות חז""ל"", ""מחקרי ירושלים במחשבת ישראל"" 1, חוברת ד, עמודים 46-47).</small><br><br>ומוסיפים לספר על הכינוס של שבעה הזקינים: <b>וכל מאן דלא הוה ליה גולה</b> – וכל מי שלא היתה לו טלית (גלימה)<b>, הוה חבריה קטע פלגא דגולתיה ויהב ליה</b> – היה חבירו גוזר חצי טליתו ונותן לו<b>.</b><br>ושואלים: <b>ולמה הוון עבדין כן?</b> – ולמה היו (החכמים האלה) עושים כך? (למה נתנו חצי טלית למי שלא היתה לו טלית?)<br>ומשיבים: <b>דהוון כולהון דרשין הדין פסוקא מן שבע שבע אפין:</b> – שהיו כולם דורשים את הפסוק הזה (שלהלן) בשבע שבע פנים (אופני דרשה שונים): נאמר (במשל הכרם): <b>""אָשִׁירָה נָּא לִידִידִי שִׁירַת דּוֹדִי לְכַרְמוֹ""</b> (ישעיהו ה,א) – אני מתכונן לשיר על שקרה לאחד מידידיי על אודות כרמו (""דודי"" הוא ""ידידי"", וכוונת הנביא לה'. - ומאחר שאין נאה לדרוש בלא עיטוף בבגד חשוב, הוצרכו לתת חצי טלית למי שלא היתה לו טלית)<b>. וקלסון לאחרייא מה אשכח אפוי בגוה</b> – ושיבחו (החכמים האלה) את (הדורש) האחרון על פנים שמצא בו (שעל אף שהיה האחרון, מצא פנים חדשות שלא מצאו הדורשים הקודמים לו)<b>.</b><br><b>אמרין:</b> – אומרים: <b>רבי שמעון בן יוחי הוה</b> – היה (האחרון ששיבחו אותו)<b>.</b><br><br><small>בכל כינוס של חכמים היו עוסקים גם בדברי אגדה, כמסופר כאן.</small><br><br>ושואלים: <b>ולמה הוון דחקין מעתה</b> (צריך לומר: 'מעת<b>ד</b>ה') <b>הדא מילתא?</b> – ולמה היו (החכמים האלה) דוחקים להכין את הדבר הזה (לעבר את השנה)?<br>ומשיבים: <b>דהוון דרשין מימר:</b> – שהיו (החכמים האלה) דורשים לומר: <b>""אֱלֹהֵי מַסֵּכָה לֹא תַעֲשֶׂה לָּךְ""</b> (שמות לד,יז) – אסור לעשות פסל היצוק ממתכת<b>. מה כתיב בתריה?</b> – מה כתוב אחריו? <b>""אֶת חַג הַמַּצּוֹת תִּשְׁמֹר""</b> (שמות לד,יח) – אתם חייבים לקיים את חג המצות. אתם חייבים להשגיח שיחול חג המצות בזמנו, ולשם כך יש לעבר את השנה<b>. אמרין:</b> – אומרים (החכמים האלה בדרשתם): <b>כל מי שסְפֵיקָה</b> (יכולת, אפשרות) <b>בידו לעבר את השנה ואינו מעברה, כאילו עובד עבודה זרה</b> – החכמים האלה למדו מהכתוב בעניין חג המצות שיש לעבר את השנה כדי להשגיח שיחול חג המצות בזמנו, ודרשו מסמיכות שני הכתובים האלה, שמי שאינו משגיח שיחול חג המצות בזמנו ואינו מעבר את השנה אם הוא יכול לעשות כך, הרי הוא כמי שעושה פסל לעבודה זרה ועובד אותו. וכיוון שיכלו החכמים האלה באותה שעה לעבר את השנה, עשו כך<b>.</b><br><br>ומספרים על סיום הכינוס של שבעה הזקינים: <b>מי אתיי מיזל לון אמרין:</b> – משבאו לילך להם, אמרו (החכמים): <b>אתון נחוי עובדינן</b> – בואו, נַראה את מעשינו (נעשה דבר שבראייתו יזכרו את מעשינו בדורות הבאים)<b>. והוה תמן חד כיף דשייש</b> – והיה שם סלע אחד של שיש (שהוא קשה מאוד)<b>, והוה כל חד וחד נסיב חד מסמר וקבע ליה בגויה</b> – והיה כל אחד ואחד נוטל מסמר אחד וקובע אותו בו (בסלע)<b>, והוא נחת ושקע כהדין ליישא</b> – והוא (המסמר) יורד ושוקע (בסלע בקלות) כמו בעיסה הזאת<b>.</b><br>ומציינים: <b>עד כדון מיתקרי כיפא מסמרא</b> – עד עכשיו נקרא הסלע המסומר<b>.</b><br><br><small>במקור זה מדובר בהתכנסות ארעית של חכמים, אולי עוד בעת שגזירות השמד היו בתוקפן, ובטרם התכנסו באושה החכמים ""בשלפי השמד"". בנוסף לעיבור השנה מקיימים המתכנסים מעין סדר יום של מושב סנהדרין, ועוסקים בהלכה ובאגדה. המעשה בתקיעת המסמרים בסלע יש בו כדי להעיד, שהחכמים עצמם הכירו בחשיבות פעולותיהם, וראו בהן משום הנחת יסודות לחידושם של מוסדות ההנהגה. לבושם החסר של מקצת החכמים יש בו כדי לשקף את המחסור, כתוצאה מן המשבר הכלכלי החריף ששרר בעקבות מרד בר כוכבא (""הגליל בתקופת המשנה"", עמוד 48).<br><br>היה נוהג רומאי מימי קדמונים, שבבתי מקדשות אחדים היו תוקעים מסמר מדי שנה כסימן למניין השנים. בדרך זו שמרו הרומאים על מניין השנים. ושמא יש במעשיהם של שבעת הזקנים שבאו לעבר את השנה בבקעת רימון וקבעו זיכרון למעשיהם בתקיעת מסמרים בסלע המסמרים משום הד לאותו מנהג רומאי קדום (""הדים"", ""ספר זיכרון לנ""ה טור-סיני"", עמוד 112).<br><br>מחלוקת רבי מאיר, רבי יוסי ורבי יוחנן הסנדלר (בספירת המעלות בקודש, האם הן שנים עשר או שלושה עשר) התרחשה כשהתכנסו בבית רימון לעבר את השנה, ויש להרהר האם ספירתם מסמלת את מספר חודשי השנה או אולי רומזת עליהם בהסתר, ובעקבות זאת האם יש לעברה (""אכילה בטהרה בתקופת התנאים"" (עבודה), עמוד 80, הערה 34).</small><br><br>בית הצביעה הוא שקע בדופן הכלי שאפשר לאחוז בו את הכלי, ומשקים יכולים להצטבר שם. ואם עשה בית הצביעה למעלה בכוס אפשר לשתות דרך בית הצביעה."
Jerusalem Talmud Chagigah 3:1:4,"אָמַר רִבִּי יוֹחָנָן. בֵּית צְבִיעָה שֶׁאָֽמְרוּ בֵּין בִּפְנִים בֵּין בַּחוּץ כְּדֶרֶךְ שֶׁהַנְּקִיִים תּוֹפְסִין בּוֹ. אָמַר רִבִּי זְעוּרָה. אֵיפְשַׁר לוֹמַר בְּנָגוּב. שֶׁאֵין הַיָּדַיִם מִיטַּמּוֹת בְּנָגוּב. אֲבָל אֵיפְשַׁר לוֹמַר כִּמְלוֹא מַשְׁקֶה. שֶׁמִּכֵּיוָן שֶׁנָּגַע בּוֹ טִימֵּהוּ. אֶלָּא כי נָן קַייָמִין [בִּמְלוּכְלָךְ] בְּמַשְׁקֶה. רִבִּי יוֹחָנָן בְּשֵׁם רִבִּי בְּנָייָה. עָשׂוּ מַשְׁקֶה בֵּית צְבִיעָה כְּמַשְׁקֶה בֵּית מִטְבַּחַייָא. כְּמַה דַּתְּ אֲמַר תַּמָּן. מַשְׁקֶה בֵּית מִטְבַּחַייָא טְהוֹרִין בִּמְקוֹמָן וּטְמֵאִין בְּמָקוֹם אַחֵר. [וָכָה מַשְׁקֶה בֵּית צְבִיעָה טְהוֹרִין בִּמְקוֹמָן וּטְמֵאִין בְּמָקוֹם אַחֵר.] רִבִּי סִימוֹן בְּשֵׁם רִבִּי יְהוֹשֻׁעַ בֵּן לֵוִי. מַשְׁקֶה בֵּית מִטְבַּחַייָא שֶׁיָּצָא לַחוּץ נִיטְמָא. וְהָא תַנִּינָן . מַשְׁקֶה בֵּית מִטְבַּחַייָא שֶׁיָּֽצְאוּ לַחוּץ בִּקְדוּשָּׁתָן הֵן. אָמַר רִבִּי יוֹסֵה. קִייְמָהּ רִבִּי סִימוֹן. רִבִּי חִינְנָא רִבִּי סִימוֹן בְּשֵׁם רִבִּי יְהוֹשֻׁעַ בֵּן לֵוִי. בְּשֶׁיָּֽצְאוּ וְחָֽזְרוּ. נִיטְמָא מַשְׁקֶה הָעֶלְיוֹן וְהָיָה שׁוֹתֵת <i data-overlay=""Vilna Pages"" data-value=""16a""></i>וְיוֹרֵד. רִבִּי בָּא וְרִבִּי בּוּן בַּר חִייָה. חַד אָמַר. בִּמְקוֹמוֹ טָהוֹר. יָרַד לַמַתָּן טָמֵא. וְחוֹרָנָה אָמַר. הוֹאִיל וְהוּא בָא מִכֹּחַ טַהֲרָה טָהוֹר.","<b>אמר רבי יוחנן</b> (גדול אמוראי ארץ ישראל בדור השני)<b>: בית צביעה שאמרו</b> – חכמים שהוא חלוק לעניין טומאה מתוכו ומאחוריו של הכלי, <b>בין בפנים בין בחוץ</b> – גם במקרה שכיוונו הוא לצד הפנימי של הכלי (לכיוון תוך הכלי) וגם במקרה שכיוונו הוא לצד החיצון של הכלי (לכיוון אחורי הכלי)<b>, כדרך שהנקיים תופסין בו</b> – נקיי הדעת (עדינים), כששותים מכלי, אוחזים את הכלי בבית הצביעה ולא באוזנו כדרך כל אדם, שהם משנים ואין שותים ממקום שכל אדם שותה בו אלא שותים ממקום אחר<b>.</b><br><br><small>ב<b>בבלי חגיגה</b> כב,ב אמרו: מאי בית צביטה? - אמר רב יהודה אמר שמואל: מקום שצובטים (שמחזיקים בו את הכלי)... רבי אסי אמר רבי יוחנן: מקום שנקיי הדעת שותים (הנקיים נהגו לשתות דרך בית הצביעה) / צובטים.<br><br>בכתבי היד של המשנה ובירושלמי: בית צביעה. ובבבלי: בית צביטה.</small><br><br>באיזה מקרה חלוק בית הצביעה מאחוריו של הכלי? -<br>ומציעים אוקימתא למשנה: <b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: איפשר</b> (=אי אפשר) <b>לומר בנגוב</b> (מיובש) – אין לומר שמדובר במקרה שאין משקה כלל על הכלי כולו<b>, שאין הידים מיטמות בנגוב</b> (צריך לומר: '<b>מְטַמּוֹת ה</b>נגוב', וכן הוא בהבאת התוספתא בר""ש משאנץ על משנה כלים כה,ז, וכן הגיה ב""שערי תורת ארץ ישראל"") – ידיים טמאות אינן מטמאות כלי נגוב בנגיעתן בו (כשהידיים נגובות), ולכן לא במקרה זה חלוק בית הצביעה מאחוריו של הכלי<b>. אבל</b> (מילה זו יתירה) <b>איפשר</b> (=אי אפשר) <b>לומר כמלוא</b> (צריך לומר: '<b>ב</b>מלוא') <b>משקה</b> – אין לומר שמדובר במקרה שיש משקה טופח (מרטיב את הנוגע בו) על הכלי כולו (על פי ר""ש משאנץ)<b>, שמכיון שנגע בו טימהו</b> (טימאהו) – במקרה זה ידיים טמאות מטמאות את המשקה בנגיעתן בו, והמשקה מטמא את הכלי כולו, ולכן לא במקרה זה חלוק בית הצביעה מאחוריו של הכלי<b>. אלא כי</b> (כן) <b>נן קיימין</b> – [ב]כך אנחנו עומדים (עוסקים), <b>במלוכלך</b> (מלוחלח - מורטב, נעשה לח. - מילה זו נוספה במסירה שלפנינו על יד מגיה) <b>במשקה</b> – במקרה שיש משקה טופח על אחורי הכלי, שבמקרה זה חלוק בית הצביעה מאחוריו של הכלי, שכשידיו טמאות ואחורי הכלי טהורים, ואחזו בבית צביעתו, אינו חושש שמא נטמאו המשקים שבאחורי הכלי מחמת ידיו וחזרו וטימאו את הכלי<b>.</b><br><br><small>ב<b>משנה כלים</b> כה,ז שנינו: כל הכלים יש להם אחוריים ותוך (דין אחוריהם חלוק מדין תוכם), ויש להם בית צביעה (דין בית צביעתם חלוק מדין אחוריהם ותוכם)...<br>רבי מאיר אומר: לידיים הטמאות והטהורות (חכמים הבדילו בין בית הצביעה לאחוריים כשהידיים טמאות וכן כשהידיים טהורות). - אמר רבי יוסי: לא אמרו אלא לידים הטהורות בלבד (המשנה כלים כה,ח מפרשת מה שאמרו רבי מאיר ורבי יוסי, שיש הבדל בין בית הצביעה לאחוריים לידיים הטהורות).<br><br>וב<b>תוספתא כלים (</b>בבא בתרא) ג,ט שנו: רבי מאיר אומר: לידיים טמאות (פסקה מהמשנה כלים). - כיצד? איפשר (=אי אפשר) לומר בנגוב, שאין הידיים מטמאות בנגוב (בר""ש משנץ: 'הנגוב'). איפשר (=אי אפשר) לומר במלוא משקים, שעד שלא ייגע בהם (הלשון קשה, אבל הכוונה כמו בירושלמי: שכיוון שנגע בהם) נטמאו משקים. אמור מעתה: היו ידיו טמאות ואחורי הכוס טהורים ומשקה טופח באחורי הכוס - אוחזו בבית צביעתו ואינו חושש שמא נטמאו המשקים שבאחורי הכוס מחמת ידיו ויחזרו ויטמאו את הכוס.<br><br>דברי רבי זעורה בירושלמי הם כדברי התוספתא. התוספתא מפרשת מה שאמר רבי מאיר במשנה כלים, שיש הבדל בין בית הצביעה לאחוריים לידיים הטמאות, ורבי זעורה מפרש את משנתנו על פי דברי רבי מאיר במשנה כלים.<br><br>הלשון 'אי אפשר לומר... אי אפשר לומר... אמור מעתה...' נמצא בכמה מקומות בספרות התנאית (ראה למשל משנה ערכין ח,ז ותוספתא כלים (בבא מציעא) ה,ב ואהלות יג,ט).<br>המילה 'אבל' בגרסה שלפנינו 'אבל איפשר לומר' היא אשגרה מהלשונות 'אי אפשר... אבל אפשר...' ו-'אפשר... אבל אי אפשר...' שנמצאים בכמה מקומות בספרות התנאית (ראה למשל משנה זבחים א,ד ונידה ו,א) אך משמעם שונה ממשמע הלשון כאן. ואפשר שהמילה 'אבל' בגרסה שלפנינו נוצרה בדרך של שיבוש כך: איפשר > אי אפשר > א' אפשר > אבל איפשר.<br><br>'כן אנן קיימין' מתפרש כמו 'אמור מעתה' בלשון התנאים. ירושלמי חגיגה: 'כן אנן קיימין', לעומת המקבילה החלקית אך קרובה בתוספתא כלים: 'אמור מעתה' (""הטרמינולוגיה של הירושלמי"", עמוד 297, הערה 333).</small><br><br>משקה בית מטבחייא (משקה בית המטבחיים שבעזרה שבמקדש) הוא הדם היוצא משחיטת הקודשים והמים שמשתמשים בהם בעזרה, והם טהורים (משנה עדיות ח,ד וכלים טו,ו).<br>ומציעים קביעה: <b>רבי יוחנן</b> אמר <b>בשם רבי בנייה</b> (רבי בנאה, בדור המעבר שבין התנאים לאמוראים)<b>: עשו משקה בית צביעה כמשקה בית מטבחייא</b> – חכמים דנו משקים שנתונים בבית צביעתו של כלי כמו משקים של בית המטבחיים שבעזרה<b>.</b> ומפרטים את הקביעה: <b>כמא דת אמר תמן:</b> – כמו שאתה אומר שם (במקום אחר. - לשון זה מציע הלכה מעין המצוי בתוספתא כלים (בבא מציעא) ה,ז, ראה להלן): <b>משקה בית מטבחיא - טהורין במקומן</b> – אם נטמאו בפנים (בעזרה) - הם טהורים, אף על פי שיצאו לחוץ, <b>וטמאין במקום אחר</b> – אם נטמאו בחוץ (חוץ לעזרה) - הם טמאים, אף על פי שנכנסו לפנים<b>, וכה</b> – ו(גם) כאן, <b>משקה בית צביעה</b> – משקים טהורים שנתונים בבית צביעתו של כלי ונגע כיכר טמא באחורי הכלי, <b>- טהורין במקומן</b> – לא נטמאו המשקים כדי לטמא את הכלי, <b>וטמאין במקום אחר</b> – נטמאו המשקים כדי לטמא כיכר שייגע בהם לאחר שהמשקים נזלו למקום אחר (כך אמרו להלן לפי רבי מאיר במשנה כלים. - הסופר במסירה שלפנינו השמיט מ'וכה' עד 'במקום אחר' בשל שוויון סופות, ומגיה השלים)<b>.</b><br><br><b>רבי סימון</b> (רבי שמעון בן פזי, אמורא ארץ ישראלי בדור השני והשלישי) אמר <b>בשם רבי יהושע בן לוי</b> (אמורא ארץ ישראלי בדור הראשון)<b>: משקה בית מטבחייא שיצא לחוץ</b> – שנטמא בפנים (בעזרה) ויצא לחוץ (חוץ לעזרה), <b>- ניטמא</b> – טמא<b>.</b><br>ומציעים קושיה ממקור תנאי: <b>והא תנינן:</b> – והרי שנינו (בתוספתא כלים, ראה להלן. - יש שגם 'תנינן' מציין ברייתא (""מבוא לנוסח המשנה"", עמוד 889)): <b>משקה בית מטבחייא שיצאו לחוץ</b> – שנטמאו בפנים ויצאו לחוץ, <b>- בקדושתן הן</b> – עדיין הם בקדושתם והם טהורים<b>!</b> – הרי שאף כשיצאו חוץ לעזרה הם טהורים, שלא כדברי רבי סימון בשם רבי יהושע בן לוי!<br>ומציעים תירוץ לקושיה המבוסס על אוקימתא: <b>אמר רבי יוסה</b> (מגדולי אמוראי ארץ ישראל בדור הרביעי)<b>: קיימה</b> – קיים (פירש) אותה (את הברייתא שבתוספתא) <b>רבי סימון</b> – כמו שמוצע להלן<b>; רבי חיננא</b> (אמורא ארץ ישראלי בדור השלישי) אמר בשם <b>רבי סימון</b> שאמר <b>בשם רבי יהושע בן לוי</b> – רבי יוסה אמר שרבי סימון קיים אותה; ורבי חיננא אמר שרבי סימון אמר כך בשם רבי יהושע בן לוי, שרבי יהושע בן לוי קיים אותה (לאמוראים רבי יוסה ורבי חיננא היו מסורות שונות. בעלי התירוץ הם החכמים שעליהם הקשו לפני כן)<b>: בשיצאו וחזרו</b> – יש להעמיד את הברייתא שבתוספתא במקרה שהמשקים שנטמאו בעזרה ויצאו חוץ לעזרה חזרו לעזרה, שבמקרה זה חזרו המשקים לטהרתם (אבל אם יצאו חוץ לעזרה ונטמאו בחוץ וחזרו לעזרה - לא חזרו לטהרתם). אבל אם נטמאו בעזרה ויצאו חוץ לעזרה ולא חזרו לעזרה - טמאים<b>.</b><br><br><small>ב<b>תוספתא כלים</b> (בבא מציעא) ה,ז שנו: כל המשקים - טמאים, משקה בית מטבחיא - טהורים. ואלו הם משקה בית מטבחיא שהם טהורים? זה הדם והמים. נטמאו בפנים, אף על פי שיצאו לחוץ - טהורים. נטמאו בחוץ ונכנסו בפנים - טמאים.<br><br>ב<b>בבלי פסחים</b> יז,א אמרו: תניא: הדם והמים והיין והשמן, משקי בי מדבחיא, שנטמאו בפנים והוציאם לחוץ - טהורים, נטמאו בחוץ והכניסם לפנים - טמאים.<br>איני?! והאמר רבי יהושע בן לוי: משקי בי מדבחיא, לא אמרו ""דכן"" (טהורים) אלא במקומם. למעוטי מאי? לאו למעוטי שנטמאו בפנים והוציאם לחוץ?!<br>לא, למעוטי שנטמאו בחוץ והכניסם לפנים.<br>והא ""במקומם"" קאמר! (משמע שטהרתם היא במקומם בלבד)<br>הכי קאמר: לא אמרו ""דכן"" אלא שנטמאו במקומם.<br><br>בירושלמי העמידו את הברייתא שנטמאו בפנים ויצאו לחוץ טהורים בשיצאו וחזרו ואת דברי רבי יהושע בן לוי שנטמאו בפנים ויצאו לחוץ טמאים בשלא חזרו. ואילו בבבלי פירשו את דברי רבי יהושע בן לוי על פי הברייתא ולא חילקו בין יצאו וחזרו ללא חזרו.</small><br><br>ומציעים מחלוקת אמוראים: <b>נִיטַּמָּא משקה העליון</b> – משקה שבבית הצביעה (בית הצביעה הוא בפי הכלי למעלה), <b>והיה שותת</b> (נוזל) <b>ויורד</b> – המשקה מבית הצביעה למטה, <b>- רבי בא</b> (רבי אבא, אמורא בדור השלישי) <b>ורבי בון בר חייה</b> (אמורא ארץ ישראלי בדור השלישי) – נחלקו שני החכמים בדינו של המשקה שלמטה, כמוצע בהמשך<b>. חד אמר:</b> – (חכם) אחד אומר: <b>במקומו - טהור</b> – משקה בית הצביעה טהור במקומו, כאמור לעיל<b>,</b> אבל <b>ירד למטן - טמא</b> – מטמא, כיוון שלמטה הוא נחשב כמקום אחר, ומשקה בית הצביעה טמא במקום אחר<b>. וחורנה אמר:</b> – ו(החכם) האחר אומר: <b>הואיל והוא בא מכח טהרה</b> – שהרי הוא טהור במקומו, <b>- טהור</b> – אינו מטמא אף למטה, ואינו נחשב כמקום אחר (מחלוקת זו דנה במשקה בית הצביעה שהוא נושא סוגייתנו, וכן פירשו ב""ספר ניר"" וב""שערי תורת ארץ ישראל"")<b>.</b><br><br>ב<b>משנה כלים</b> כה,א שנינו: כל הכלים יש להם אחוריים ותוך (דין אחוריהם חלוק מדין תוכם).<br>ו<b>שם</b> כה,ו שנינו: כלי שניטמאו אחוריו במשקים (טמאים) - אחוריו טמאים (מגזירת חכמים), תוכו ואוגנו ואוזנו וידיו טהורים. ניטמא תוכו (של הכלי במשקים טמאים) - כולו טמא (כל הכלי טמא, אף אחוריו ואוגנו ואוזנו וידיו טמאים)."
Jerusalem Talmud Chagigah 3:1:5,רִבִּי אָחָא בְשֵׁם רִבִּי זְעוּרָה. הָדָא דַתְּ אֲמַר. כְּמַשְׁקִין שֶׁנִּיטְמוּ בְאוֹכְלִין. אֲבָל בְּמַשְׁקִין שֶׁנִּיטְמוּ בְשֶׁרֶץ טְמֵאִים הֵן.,"מצמצמים את תחולת הקביעה במשנה כלים למקרה מסוים: <b>רבי אחא</b> (אמורא ארץ ישראלי בדור הרביעי) אמר <b>בשם רבי זעורה</b> (רבי זירא, מגדולי אמוראי ארץ ישראל בדור השלישי)<b>: הדא דת אמר</b> – זאת שאתה אומר (דבר זה שאתה אומר, שכלי שנטמאו אחוריו במשקים, תוכו ואוגנו ואוזנו וידיו טהורים): <b>- כמשקין</b> (צריך לומר: '<b>ב</b>משקין') <b>שנִיטַּמּוּ</b> (שנִיטַּמאו) <b>באוכלין</b> – במקרה שנטמאו אחוריו במשקים שנטמאו באוכלים טמאים שנגעו בהם, שאין טומאתם של המשקים אלא מדברי חכמים<b>, אבל במשקין שניטמו בשרץ</b> – במקרה שנטמאו אחוריו במשקים שנטמאו בשרץ טמא שנגע בהם, שהוא אב הטומאה, שטומאתם של המשקים מן התורה, <b>- טמאים הן</b> – אף תוכו ואוגנו ואוזנו וידיו טמאים<b>.</b><br><br><small>מלשון מימרת רבי אחא בשם רבי זעורה עולה שהיא מוסבת על מקור בעניין אחוריים ותוך שנאמרה בו הלכה בכלי שנטמא במשקים, ולכן פירשנו שמימרה זו מוסבת על משנה כלים כה,ו. להלן הירושלמי דן במשנה כלים כה,ז, ולכן מתאים שלפני כן הוא דן במשנה הקודמת לה.<br><br>ב<b>בבלי פסחים</b> יז,ב אמרו: תניא: כל הכלים שיש להם אחוריים ותוך, כגון הכרים והכסתות והשקים והמרצופים, נטמא תוכם - נטמא / לא נטמא גבם, נטמא גבם - לא נטמא תוכם. אמר רבי יהודה: במה דברים אמורים - שנטמאו (כלים אלה) מחמת משקים (טמאים שנגעו בהם); אבל נטמאו מחמת שרץ - נטמא תוכם נטמא גבם, נטמא גבם נטמא תוכם.<br><br>בבבלי שם אמרו, שרבי יהודה סובר שטומאת משקים לטמא כלים אינה מן התורה אלא רק מדברי חכמים. ועוד אמרו, שרבי יהודה אינו מחלק בכלים שנטמאו במשקים בין משקים הבאים מחמת ידיים שטומאת המשקים מדברי חכמים ובין משקים הבאים מחמת שרץ שטומאת המשקים מן התורה.<br>אבל בירושלמי כאן חילקו בכלים שנטמאו במשקים בין משקים הבאים מחמת אוכלים שטומאת המשקים מדברי חכמים ובין משקים הבאים מחמת שרץ שטומאת המשקים מן התורה.<br><br>לשון תנא קמא ""כל הכלים שיש להם אחוריים ותוך, כגון הכרים והכסתות והשקים והמרצופים"" הוא לשון רבי יהודה במשנה כלים כה,א (בשינויים), ולא מסתבר שרבי יהודה יאמר ""במה דברים אמורים"" על עצמו.<br>לפיכך נראה שבמקור לא הוסב רבי יהודה על תנא קמא, על עצמו, אלא על המשנה העתיקה שבה היה כמו ששנינו במשנה כלים כה,ו (בלא המילה ""במשקין""): ""כלי שניטמאו אחוריו - אחוריו טמאים, תוכו ואוגנו ואוזנו וידיו טהורים. ניטמא תוכו - כולו טמא"". עליה אמר רבי יהודה: ""במה דברים אמורים - בטומאת משקין..."". בהשפעת דברי רבי יהודה נכנסה אחר כך המילה ""במשקין"" לתוך המשנה כלים שם (""מקורות ומסורות"" מועד ב, עמוד שכז).</small>"
Jerusalem Talmud Chagigah 3:1:6,תַּמָּן תַּנִּינָן. כָּל־הַכֵּלִים יֵשׁ לָהֶן אֲחוֹרַיִים וָתוֹךְ וְיֵשׁ לָהֶם בֵּית צְבִיעָה. רִבִּי טַרְפוֹן אוֹמֵר. לַעֲרֵיבָה גְדוֹלָה שֶׁלְעֵץ. רִבִּי עֲקִיבָה אוֹמֵר. לְכוֹסוֹת. רִבִּי מֵאִיר אוֹמֵר. לְיָדַיִם טְמֵאוֹת וּטְהוֹרוֹת. אָמַר רִבִּי יוֹסֵי. לֹא אָֽמְרוּ אֶלָּא לְיָדַיִם טְהוֹרוֹת בִּלְבָד׃ וּכְרִבִּי מֵאִיר. הָיוּ יָדָיו טְמֵאוֹת וַאֲחוֹרֵי הַכּוֹס טְהוֹרִין מַשְׁקֶה לַחוּץ עַל גַּבֵּי הַכּוֹס וְאָחֲזוֹ בְּבֵית צְבִיעָתוֹ. פְּשִׁיטָא שֶׁאֵין מַשְׁקֶה מִיטַּמֵּא מִן הַיָּד לְטַמֵּא אֶת הַכּוֹס. כְּשֵׁם שֶׁאֵין מַשְׁקֶה מִיטַּמֵּא מִן הַיָּד לְטַמֵּא אֶת הַכּוֹס כָּךְ אֵין מַשְׁקֶה מִיטַּמֵּא מִן הַיָּד לְטַמֵּא כִכָּר בְּמָקוֹם אַחֵר. נִישְׁמְעִינָהּ מִן הַדַא. מַשְׁקִין טְהוֹרִים נְתוּנִין בַּקַּרְקַע. נָגַע בָּהֶן כִּכָּר טָמֵא טִימְּאָן. לְאֵי זֶה דָבָר טִימְּאָן. לֹא לְטַמֵּא כִכָּר בְּמָקוֹם אַחֵר. מִפְּנֵי שֶׁהֵן עַל גַּבֵּי קַרְקַע. הָא עַל גַּבֵּי הַכּוֹס לֹא. אֶלָּא מַשְׁקֶה [נָתוּן] עַל גַּבֵּי הַיָּד וְאָחֲזוֹ בְּבֵית צְבִעָתוֹ אֲפִילוּ כֵן אֵין מַשְׁקֶה מִיטַּמֵּא מִן הַכּוֹס לְטַמֵּא אֶת הַיָּד. נִישְׁמְעִינָהּ מִן הַדַא. מַשְׁקִין טְמֵאִין נְתוּנִין בַּקַּרְקַע. נָגַע בָּהֶן כִּכָּר טָהוֹר נִיטְמָא. לָא אָמַר אֶלָּא כִכָּר. הָא יָד לֹא. וּכְרִבִּי יוֹסֵה. הָיוּ יָדָיו טְהוֹרוֹת וַאֲחוֹרֵי הַכּוֹס טְמֵאִים. מַשְׁקֶה נָתוּן עַל גַּבֵּי הַיָּד וְאָחֲזוֹ בְּבֵית צְבִעָתוֹ. פְּשִׁיטָא שֶׁאֵין מַשְׁקֶה מִיטַּמֵּא מִן הַכּוֹס לְטַמֵּא אֶת הַיָּד. וּכְשֵׁם שֶׁאֵין מַשְׁקֶה מִיטַּמֵּא מִן הַכּוֹס לְטַמֵּא אֶת הַיָּד כָּךְ אֵין מַשְׁקֶה מִיטַּמֵּא מִן הַיָּד לְטַמֵּא כִכָּר בְּמָקוֹם אַחֵר. נִישְׁמְעִינָהּ מִן הַדַא. מַשְׁקִין טְמֵאִין נְתוּנִין בַּקַּרְקַע. נָגַע בָּהֶן כִּכָּר טָהוֹר נִיטְמָא. לְאֵי זֶה דָבָר נִיטְמָא. לֹא לְטַמֵּא כִכָּר בְּמָקוֹם אַחֵר. מִפְּנֵי שֶׁהֵן עַל גַּבֵּי קַרְקַע. הָא עַל גַּבֵּי הַיָּד לֹא. אֶלָּא מַשְׁקֶה נָתוּן עַל גַּבֵּי הַכּוֹס וְאָחֲזוֹ בְּבֵית צְבִעָתוֹ. אֲפִילוּ כֵן אֵין מַשְׁקֶה מִיטַּמֵּא מִן הַיָּד לְטַמֵּא אֶת הַכּוֹס. נִישְׁמְעִינָהּ מִן הַדַא. מַשְׁקִין טְמֵאִים נְתוּנִין בְּבֵית צְבִעָתוֹ שֶׁלְכּוֹס. נָגַע בָּהֶן כּוֹס שֶׁאֲחוֹרָיו טְהוֹרִים בְּבֵית צְבִעָתוֹ נִיטְמָא.,"ומציעים משנה ממקום אחר: <b>תמן תנינן:</b> – שם (משנה כלים כה,ז) שנינו: <b>כל הכלים יש להן אחוריים ותוך</b> – דין אחוריהם חלוק מדין תוכם לעניין טומאה<b>, ויש להם בית צביעה</b> – דין בית צביעתם חלוק מדין אחוריהם ותוכם לעניין טומאה, שאם נגעו משקים טמאים בבית הצביעה - רק בית הצביעה טמא, אבל האחוריים והתוך טהורים, ואם נגעו משקים טמאים באחוריים - התוך ובית הצביעה טהורים<b>.</b><br><b>רבי טרפון</b> (תנא בדור השני) <b>אומר: לעריבה גדולה של עץ</b> – בלבד יש דין בית הצביעה, שאם נטמאו אחוריה במשקים טמאים - לא נטמא בית צביעתה, אבל לשאר כלים אין דין בית הצביעה (עריבה שימשה ללישת בצק ולעריכתו, וגם שמו בה נוזלים לשימושים שונים)<b>. רבי עקיבה</b> (תנא בדור השלישי, מגדולי התנאים) <b>אומר: לכוסות</b> – בלבד יש דין בית הצביעה, שאם נטמאו אחוריהם במשקים טמאים - לא נטמא בית צביעתם, אבל לשאר כלים אין דין בית הצביעה<b>.</b><br><b>רבי מאיר</b> (גדול התנאים בדור הרביעי) <b>אומר: לידים טמאות וטהורות</b> – חכמים הבדילו בין בית הצביעה לאחוריים כשהידיים טמאות וכן כשהידיים טהורות<b>. אמר רבי יוסי</b> (בר חלפתא, תנא בדור הרביעי)<b>: לא אמרו אלא לידים טהורות בלבד</b> – חכמים הבדילו בין בית הצביעה לאחוריים רק כשהידיים טהורות<b>.</b><br><br>ומפרטים את הדין החל במקרה שלהלן לפי חכם אחד: <b>וכרבי מאיר</b> – לפי רבי מאיר, שחכמים הבדילו בין בית הצביעה לאחוריים כשהידיים טמאות, <b>- היו ידיו</b> – של אדם, <b>טמאות ואחורי הכוס טהורין, משקה לחוץ</b> (צריך לומר כמו להלן: '<b>נתון</b>') <b>על גבי הכוס</b> – משקה טופח באחורי הכוס, <b>ואחזו בבית צביעתו</b> – אחז בידו את הכוס בבית הצביעה, <b>- פשיטא</b> – (הדבר) פשוט, <b>שאין משקה</b> – שבאחורי הכוס, <b>מיטמא מן היד לטמא את הכוס</b> – אין לחשוש שמא נטמא המשקה שבאחורי הכוס מחמת ידיו וטימא את הכוס<b>.</b><br>ומציעים בעיה: האם <b>כשם שאין משקה</b> – שבאחורי הכוס, <b>מיטמא מן היד</b> – שאחזה בבית צביעתו, <b>לטמא את הכוס, כך אין משקה</b> – שבאחורי הכוס, <b>מיטמא מן היד</b> – שאחזה בבית צביעתו, <b>לטמא ככר</b> (לחם שלם) <b>במקום אחר</b> – כיכר שנגע במשקה שבאחורי הכוס לאחר שהמשקה נזל למקום אחר<b>?</b> – האם גם לעניין טומאה במקום אחר אין לחשוש שמא נטמא המשקה שבאחורי הכוס מחמת ידיו, או שמא לעניין טומאה במקום אחר יש לחשוש שמא נטמא המשקה שבאחורי הכוס מחמת ידיו?<br>ומציעים פשיטת הבעיה ממקור תנאי בתוספת דיון קצר ודיוק: <b>נישמעינה מן הדא:</b> – נשמע (נלמד) אותה (את פשיטת הבעיה) מזאת (הברייתא בתוספתא כלים): <b>משקין טהורים נתונין (בקרקע)</b> במקום מילה זו צריך לומר: <b>בבית צביעתו של כוס</b> (הגהת הגר""א) – משקה טופח בבית הצביעה<b>, נגע בהן</b> (צריך לומר: '<b>בו</b>' (""הגר""א והירושלמי"", עמוד 154)) <b>ככר טמא</b> – נגע כיכר טמא באחורי הכוס, <b>- טימאן</b> – את המשקים<b>.</b> - ויש לדון: <b>לאי זה דבר טימאן? לא לטמא ככר במקום אחר?!</b> (בתמיהה) – וכי לא נטמאו המשקים שבבית צביעתו של הכוס רק לטמא כיכר שייגע בהם לאחר שהמשקים נזלו למקום אחר?! הרי ודאי שטימאם רק לטמא כיכר במקום אחר! שאם טימאם לטמא את הכוס, היה לברייתא לומר שנטמא הכוס. - ויש להציע דיוק מהמקור התנאי: <b>(מפני שהן על גבי הקרקע, הא על גבי הכוס - לא)</b> במקום משפט זה צריך לומר: <b>לא אמר אלא ככר</b> – רק אם נגע כיכר טמא בחלק אחד של הכוס, נטמאו המשקים שבחלק האחר של הכוס לטמא כיכר במקום אחר<b>, הא</b> – אבל <b>יד - לא</b> (הגהת הגר""א) – אם נגעה יד טמאה בחלק אחד של הכוס, לא נטמאו המשקים שבחלק האחר של הכוס אפילו לטמא כיכר במקום אחר. ולכן יש לפשוט את הבעיה, שאין משקה שבאחורי הכוס מיטמא מן היד שאחזה בבית צביעתו אפילו לטמא כיכר במקום אחר (""הגר""א והירושלמי"", עמוד 155)<b>.</b><br><br>ומציעים את הבעיה העיקרית (לפי רבי מאיר): <b>אלא</b> היו ידיו טמאות ואחורי הכוס טהורים, <b>משקה נתון על גבי היד</b> – משקה טופח בידו, <b>ואחזו בבית צביעתו</b> – אחז בידו את הכוס בבית הצביעה, <b>- אפילו כן</b> – שמשקה בידו הטמאה שאחזה בבית הצביעה, האם <b>אין משקה</b> – שבידו, <b>מיטמא מן הכוס</b> (צריך לומר: '<b>היד</b>' (הגהת הגר""א)) <b>לטמא את היד</b> (צריך לומר: '<b>הכוס</b>' (הגהת הגר""א) – את אחורי הכוס)<b>?</b> – האם גם במקרה זה רק בית הצביעה טמא אבל האחוריים והתוך טהורים, או שמא במקרה זה גם האחוריים והתוך טמאים?<br>ומציעים פשיטת הבעיה ממקור תנאי בתוספת דיוק: <b>נישמעינה מן הדא:</b> – נשמע (נלמד) אותה (את פשיטת הבעיה) מזאת (הברייתא בתוספתא כלים): <b>משקין טמאין נתונין בקרקע</b> – על גבי הארץ<b>, נגע בהן (ככר טהור)</b> במקום מילים אלו צריך לומר: <b>כוס שאחוריו טהורים בבית צביעתו</b> (הגהת הגר""א) – כוס שאחוריו טהורים נגע בבית צביעתו במשקים הטמאים, <b>- ניטמא</b> – גם אחוריו נטמאו<b>.</b> - ויש להציע דיוק מהמקור התנאי: <b>(לא אמר אלא ככר, הא יד - לא)</b> במקום משפט זה צריך לומר: <b>מפני שהן</b> – המשקים הטמאים, <b>על גבי קרקע</b> – לכן נטמאו אחורי הכוס מחמת המשקים הטמאים שהכוס נגע בהם בבית צביעתו<b>, הא</b> – אבל <b>על גבי היד - לא</b> (הגר""א הגיה כעין זה) – אם משקים טמאים נתונים על גבי ידו, שהיה משקה טופח בידו הטמאה, ואחז כוס שאחוריו טהורים בבית צביעתו, לא נטמאו אחורי הכוס מחמת המשקים הטמאים שהכוס נגע בהם בבית צביעתו<b>.</b><br><br>ומפרטים את הדין החל במקרה שלהלן לפי החכם האחר: <b>וכרבי יוסה</b> – לפי רבי יוסה, שחכמים הבדילו בין בית הצביעה לאחוריים כשהידיים טהורות, <b>- היו ידיו</b> – של אדם, <b>טהורות ואחורי הכוס טמאים, משקה נתון על גבי היד</b> – משקה טופח בידו, <b>ואחזו בבית צביעתו</b> – אחז בידו את הכוס בבית הצביעה, <b>- פשיטא</b> – (הדבר) פשוט, <b>שאין משקה</b> – שבידו, <b>מיטמא מן הכוס לטמא את היד</b> – אין לחשוש שמא נטמא המשקה שבידו מחמת אחורי הכוס וטימאו את ידו<b>.</b><br>ומציעים בעיה: האם <b>כשם שאין משקה</b> – שבידו, <b>מיטמא מן הכוס לטמא את היד</b> – שאחזה בבית צביעתו<b>, כך אין משקה</b> – שבידו, <b>מיטמא מן הכוס לטמא ככר במקום אחר</b> – כיכר שנגע במשקה שבידו לאחר שהמשקה נזל למקום אחר<b>?</b> – האם גם לעניין טומאה במקום אחר אין לחשוש שמא נטמא המשקה שבידו מחמת אחורי הכוס, או שמא לעניין טומאה במקום אחר יש לחשוש שמא נטמא המשקה שבידו מחמת אחורי הכוס?<br>ומציעים פשיטת הבעיה ממקור תנאי בתוספת דיון קצר ודיוק: <b>נישמעינה מן הדא:</b> – נשמע (נלמד) אותה מזאת (הברייתא בתוספתא כלים): <b>משקין טמאים</b> (צריך לומר: '<b>טהורים</b>' (הגהת הגר""א)) <b>נתונין בקרקע</b> – על גבי הארץ<b>, נגע בהן (ככר טהור)</b> במקום מילים אלו צריך לומר: <b>כוס שאחוריו טמאים בבית צביעתו</b> (הגהת הגר""א) – כוס שאחוריו טמאים נגע בבית צביעתו במשקים הטהורים, <b>- ניטמא</b> (צריך לומר: '<b>טימאן</b>' (הגהת הגר""א)) – את המשקים<b>.</b> - ויש לדון: <b>לאי זה דבר ניטמא</b> (צריך לומר: '<b>טימאן</b>' (הגהת הגר""א))<b>? לא לטמא ככר במקום אחר?!</b> (בתמיהה) – וכי לא נטמאו המשקים שעל גבי הארץ מחמת אחורי הכוס הטמאים רק לטמא כיכר שייגע בהם?! הרי ודאי שטימאם רק לטמא כיכר במקום אחר! שאם טימאם לטמא את הכוס, היה לברייתא לומר שנטמא הכוס. - ויש להציע דיוק מהמקור התנאי: <b>מפני שהן</b> – המשקים הטהורים, <b>על גבי קרקע</b> – לכן נטמאו המשקים שהכוס נגע בהם בבית צביעתו מחמת אחורי הכוס הטמאים לטמא כיכר במקום אחר<b>, הא</b> – אבל <b>על גבי היד - לא</b> – אם משקים טהורים נתונים על גבי ידו, שהיה משקה טופח בידו הטהורה, ואחז כוס שאחוריו טמאים בבית צביעתו, לא נטמאו המשקים שהכוס נגע בהם בבית צביעתו מחמת אחורי הכוס הטמאים אפילו לטמא כיכר במקום אחר<b>.</b><br><br>ומציעים את הבעיה העיקרית (לפי רבי יוסה): <b>אלא</b> היו ידיו טהורות ואחורי הכוס טמאים, <b>משקה נתון על גבי הכוס</b> – משקה טופח באחורי הכוס, <b>ואחזו בבית צביעתו</b> – אחז בידו את הכוס בבית הצביעה, <b>- אפילו כן</b> – שמשקה באחורי הכוס הטמאים שאחז בידו בבית הצביעה, האם <b>אין משקה מיטמא מן היד</b> (צריך לומר: '<b>הכוס</b>' (הגהת הגר""א) – מאחורי הכוס) <b>לטמא את הכוס</b> (צריך לומר: '<b>היד</b>' (הגהת הגר""א))<b>?</b> – האם גם במקרה זה ידו טהורה, או שמא במקרה זה ידו טמאה?<br>ומציעים פשיטת הבעיה ממקור תנאי בתוספת דיוק: <b>נישמעינה מן הדא:</b> – נשמע (נלמד) אותה מזאת (הברייתא): <b>משקין טמאים נתונים בבית צביעתו של כוס</b> – משקה טופח בבית הצביעה<b>, נגע בהן</b> (צריך לומר: '<b>בו</b>') <b>(כוס שאחוריו טהורים בבית צביעתו)</b> במקום מילים אלו צריך לומר: <b>ככר טהור</b> (הגהת הגר""א) – נגע כיכר טהור באחורי הכוס, <b>- ניטמא</b> – הכיכר<b>. [</b>צריך להוסיף: ויש להציע דיוק מהמקור התנאי: <b>לא אמר אלא ככר</b> – רק אם נגע כיכר טהור בחלק אחד של הכוס, נטמא מחמת המשקים הטמאים שבחלק האחר של הכוס<b>, הא</b> – אבל <b>יד - לא</b> (הגהת הגר""א) – אם נגעה יד טהורה בחלק אחד של הכוס, לא נטמאה מחמת המשקים הטמאים שבחלק האחר של הכוס. ולכן יש לפשוט את הבעיה, שאם משקים טמאים נתונים באחורי הכוס, שהיה משקה טופח באחורי הכוס הטמאים, ואחז בידו הטהורה את הכוס בבית צביעתו, לא נטמאה ידו מחמת המשקים הטמאים שבאחורי הכוס<b>.]</b><br><br><small>כל מה שאמרו בידיים טהורות לפי רבי יוסי נכון גם לפי רבי מאיר, שהרי לא נחלקו בידיים טהורות אלא בידיים טמאות.<br><br>הסוגיה על המשנה כלים כה,ז מקורה בתלמוד למסכת כלים (שאולי היה ואבד).<br><br>ב<b>תוספתא כלים</b> (בבא בתרא) ג,ט שנו: רבי מאיר אומר: לידיים טמאות (פסקה מהמשנה כלים). - כיצד? ...היו ידיו טמאות ואחורי הכוס טהורים ומשקה טופח באחורי הכוס - אוחזו בבית צביעתו, ואינו חושש שמא נטמאו המשקים שבאחורי הכוס מחמת ידיו ויחזרו ויטמאו את הכוס.<br><br>ב<b>משנה כלים</b> כה,ח שנינו: כיצד (יש הבדל בין בית הצביעה לאחוריים לידיים הטהורות)? - היו ידיו טהורות ואחורי הכוס טמאים, אחזו בבית צביעתו - אינו חושש שמא ניטמאו ידיו באחורי הכוס.<br>וב<b>תוספתא כלים</b> (בבא בתרא) ג,י שנו: רבי יוסי אומר: לידיים טהורות (פסקה מהמשנה כלים). - כיצד? היו ידיו טהורות ועליהן משקה טופח ואחורי הכוס טמאים - אוחזו בבית צביעתו, ואינו חושש שמא נטמאו משקים שעל גבי ידיו מחמת הכוס ויחזרו ויטמאו את ידיו.<br><br>ב<b>תוספתא כלים</b> (בבא בתרא) ג,ט שנו:<br>משקים טמאים שהיו נתונים אבית צביעתו של כוס ונגע בהם (במקום 'בהם' צריך לומר: '<b>בו</b>', כמו שהוגה בירושלמי) כיכר טהור - נטמא הככר.<br>משקים טהורים שהיו נתונים אבית צביעתו של כוס ונגע בהם (במקום 'בהם' צריך לומר: '<b>בו</b>', כמו שהוגה בירושלמי) כיכר טמא - נטמאו המשקים.<br>משקים טמאים שהיו נתונים על גבי הארץ ונגע בהם כוס שאחוריו טהורים או בית (נראה ש'או בית' הוא שיבוש של 'אבית' שבהלכות הקודמות, וצריך לומר: '<b>בבית</b>', כמו בירושלמי, וכן פירש ר""ש משאנץ במשנה כלים כה,ז) צביעתו - נטמאו אחורי הכוס.<br>משקים טהורים שהיו נתונים על גבי הארץ ונגע בהם כוס שאחוריו טמאים או בית (נראה ש'או בית' הוא שיבוש של 'אבית' שבהלכות הקודמות, וצריך לומר: '<b>בבית</b>', כמו בירושלמי, וכן פירש ר""ש משאנץ במשנה כלים כה,ז) צביעתו - נטמאו המשקים.<br><br>ההלכה השנייה בתוספתא היא המקור בירושלמי לפשיטת הבעיה הראשונה לפי רבי מאיר.<br>ההלכה השלישית בתוספתא היא המקור בירושלמי לפשיטת הבעיה השנייה לפי רבי מאיר.<br>ההלכה הרביעית בתוספתא היא המקור בירושלמי לפשיטת הבעיה הראשונה לפי רבי יוסי.<br>ההלכה הראשונה בתוספתא היא המקור בירושלמי לפשיטת הבעיה השנייה לפי רבי יוסי.</small>"
Jerusalem Talmud Chagigah 3:1:7,"הַנּוֹשֵׂא אֶת הַמִּדְרָס נוֹשֵׂא אֶת הַתְּרוּמָה אֲבָל לֹא אֶת הַקּוֹדֶשׁ. רִבִּי בָּא בְשֵׁם רַב יְהוּדָה. מִפְּנֵי מַעֲשֶׂה שֶׁאִירַע. מַעֲשֶׂה בְאֶחָד שֶׁנִּיקְבָּה חָבִיתוֹ <i data-overlay=""Vilna Pages"" data-value=""16b""></i>וּפָֽקְקָה בְסַנְדָּלוֹ. רִבִּי זְעוּרָה רִבִּי יָסָא בְשֵׁם רִבִּי לָֽעְזָר. עָבַר וְנָשָׂא טָהוֹר. וְאַתְיָא כַהִיא דְאָמַר רִבִּי לָֽעְזָר. יֵשׁ [מֵהֶן] שֶׁאָֽמְרוּ לֹא יִשָּׂא. עָבַר וְנָשָׂא טָמֵא. [וְיֵשׁ מֵהֶן שֶׁאָֽמְרוּ.] לֹא יִשָּׂא. אִם עָבַר וְנָשָׂא טָהוֹר. אָמַר רִבִּי זְעוּרָה קוֹמֵי רִבִּי מָנָא. לֵית הָדָא אָֽמְרָה שֶׁלֹּא עָשׂוֹ גוּפוֹ כְזָב אֶצֶל הַקּוֹדֶשׁ. [אִין תֵּימַר. עָשׂוֹ גוּפוֹ כְזָב אֶצֶל הַקּוֹדֶשׁ.] אֲפִילוּ עָבַר וְנָשָׂא יִהְיֶה טָמֵא. אָמַר לֵיהּ. תִּיפְתָּר בִּמְזוקָּק לַקּוֹדֶשׁ.","במשנה שנינו: <b>""הנושא את המדרס הוא נושא את התרומה, אבל לא את הקודש"".</b><br>מדוע החמירו חומרה זו בקודש יותר מבתרומה? -<br>מסבירים: <b>רבי בא</b> (רבי אבא, אמורא בדור השלישי) אמר <b>בשם רב יהודה</b> (מגדולי אמוראי בבל בדור השני)<b>: מפני מעשה שאירע</b> – יסודה של חומרה זו הוא במעשה שאירע<b>.</b> ומביאים את סיפור המעשה: <b>מעשה באחד שניקבה חביתו</b> – של חרס, שהיה בתוכה יין של קודש, שנשא אותה על כתיפו, <b>ופקקה</b> – סתם את הנקב שבחבית, <b>בסנדלו</b> – שהיה טמא מדרס, וכיוון שהכניס את המדרס דרך הנקב לאווירה של החבית נטמאה החבית. ומפני שראו חכמים שאדם הנושא חבית של קודש עלול לפקוק אותה בסנדל שהוא טמא מדרס, אסרו לשאת קודש עם המדרס כאחת. ולא גזרו בתרומה אלא בקודש, כיוון שאותו מעשה שאירע היה בקודש<b>.</b><br><br><small>ב<b>תוספתא חגיגה</b> ג,ו שנו: הנושא את המדרס נושא את התרומה, אבל לא את הקודש (פסקה ממשנתנו). - כיצד? היו סנדליו טמאים (מדרס), ונושא חבית של תרומה על כתיפו (מותר לו לישא באותו זמן תרומה בחבית), ואין עושים כן בקודש.<br><br>ב<b>בבלי חגיגה</b> כב,ב-כג,א אמרו: ""הנושא את המדרס נושא את התרומה, אבל לא את הקודש"". - קודש מאי טעמא לא? (מדוע לא יישא את הקודש אם נזהר שלא לנגוע במדרס?) - משום מעשה שהיה. דאמר רב יהודה אמר שמואל: מעשה באדם אחד שהיה מעביר חבית של יין של קודש ממקום למקום, ונפסקה רצועה של סנדלו (שהיתה טמאה במדרס הזב), ונטלה (את הרצועה או את הסנדל) והניחה על פי החבית, ונפלה לאוויר (לחלל) החבית, ונטמאת (החבית כולה). באותה שעה אמרו: הנושא את המדרס נושא את התרומה, אבל לא את הקודש.<br><br>המסופר בתלמודים כמעשה שאירע, מנוסח בתוספתא כהלכה.</small><br><br><b>רבי זעורה</b> (רבי זירא, מגדולי אמוראי ארץ ישראל בדור השלישי) אמר בשם <b>רבי יסא</b> (רבי אסי, אמורא ארץ ישראלי בדור השלישי) שאמר <b>בשם רבי לעזר</b> (רבי אלעזר, אמורא בדור השני)<b>: עבר ונשא</b> – עבר על האיסור ונשא קודש עם המדרס כאחת, <b>- טהור</b> – אין גוזרים טומאה על הקודש מפני שעבר על האיסור<b>.</b><br>ומציעים קשר בין דברי חכמים: <b>ואתיא כהיא דאמר</b> – ובאה (המימרה האמורה לפני כן הולכת) כמו (המימרה) ההיא שאומר <b>רבי לעזר: יש מהן שאמרו: לא ישא, עבר ונשא - טמא</b> – יש מהמקרים שבהם אסרו חכמים לשאת עם המדרס כאחת, שאם עבר על האיסור ונשא עם המדרס כאחת - טמא, וזהו בחטאת, שאם נשא מי חטאת או אפר חטאת עם המדרס כאחת - טמא<b>. ויש מהן שאמרו: לא ישא, ואם עבר ונשא - טהור</b> – יש מהמקרים שבהם אסרו חכמים לשאת עם המדרס כאחת, שאם עבר על האיסור ונשא עם המדרס כאחת - טהור, וזהו בקודש, שאם נשא קודש עם המדרס כאחת - טהור. החלק השני של המימרה הזו זהה למימרה האמורה לפני כן (בדרך כלל 'אתייא' מקשר בין דבריהם של אישים שונים, אולם במקומות ספורים המונח מקשר בין דברים שונים של אותם חכמים (""הטרמינולוגיה של הירושלמי"", עמוד 108). כאן המונח מקשר בין מימרות של רבי לעזר שהן כמעט זהות. - בשני מקומות עוד בירושלמי רבי לעזר אומר כסגנון זה: 'יש מהן שאמרו... ויש מהן שאמרו...', אלא ששם הוא מפרש באילו מקרים אמרו כך ובאילו מקרים אמרו כך, מה שאין כן כאן)<b>.</b><br><br>ומנסים להציע היסק מן האמור לפני כן: <b>אמר רבי זעורה</b> (צריך לומר: 'רבי <b>עזריה</b> / <b>עזרא</b>' - אמורא ארץ ישראלי בדור החמישי (כך הגיה ב""שערי תורת ארץ ישראל"", וראה ""עוד לבעיית עריכתה של מסכת נזיקין ירושלמי"", ""תרביץ"" פא, עמוד 242, הערה 435)) <b>קומי</b> – לפני <b>רבי מנא</b> (השני, מגדולי אמוראי ארץ ישראל בדור החמישי)<b>: לית הדא אמרה</b> – (וכי) אין זאת אומרת<b>, שלא עשו גופו כזב אצל הקודש?!</b> (בתמיהה) – וכי אין להסיק מן המימרה: עבר ונשא קודש עם המדרס כאחת - טהור, שלא עשו חכמים את אוכל התרומה עצמו כזב לעניין קודש לטמא במשא ובהיסט?! ויש להוכיח בדרך השלילה: <b>אין תימר:</b> – אם תאמר: <b>עשו גופו כזב אצל הקודש</b> (משפט זה נשמט במסירה שלפנינו בשל שוויון סופות והושלם על ידי מגיה) <b>- אפילו עבר ונשא יהא טמא</b> – שכן אם עשו חכמים את אוכל התרומה עצמו כזב לעניין קודש לטמא במשא ובהיסט, כל שכן שיש להחמיר ולעשות אדם הנושא קודש עם המדרס כאחת כזב לעניין קודש לטמא את הקודש. הרי שיש להסיק מכאן, שלא עשו חכמים את אוכל התרומה עצמו כזב לעניין קודש (בירושלמי לעיל ב,ז שאלו האם עשו גופו של אוכל התרומה כזב אצל הקודש, ולא פשטו את השאלה)<b>.</b><br>ודוחים את ההיסק בהצעת פרשנות המבוססת על אוקימתא: <b>אמר ליה:</b> – אמר לו (רבי מנא לרבי עזריה / עזרא): <b>תיפתר</b> – תתפרש (המימרה: עבר ונשא - טהור), <b>במזוקק לקודש</b> – במקרה של כוהן הרגיל באכילת תרומה בטהרה והוא מיומן וזהיר בהלכות טהרה, אלא שעתה הוא נזקק לטהרה לשם אכילת קודשים, שאף במקרה זה יש החומרה בקודש מבתרומה, שלא יישא קודש עם המדרס כאחת, אך כיוון שהוא מיומן וזהיר בהלכות טהרה, לכן אם עבר ונשא קודש עם המדרס כאחת - הקודש טהור, שאין חוששים במקרה זה שיטמא המדרס את הקודש. ולכן אין להסיק מכאן, שלא עשו חכמים את אוכל התרומה עצמו, כשאינו נזקק לטהרה לשם אכילת קודשים, כזב לעניין קודש (בראש הפרק הציע רבי מנא פרשנות זו למשנתנו)<b>.</b><br><br><small>ב<b>בבלי חגיגה</b> כג,א אמרו: עבר ונשא, מהו? - רבי אילא אמר: עבר ונשא - טמא. רבי זירא אמר: עבר ונשא - טהור.</small>"
Jerusalem Talmud Chagigah 3:1:8,"שֶׁלֹּא כְּמִדַּת <i data-overlay=""Venice Columns"" data-value=""79a""></i>הַקּוֹדֶשׁ מִדַּת הַתְּרוּמָה. שֶׁבַּקּוֹדֶשׁ מַתִּיר אֶת הָחוּטִים וּמְנַגֵּב אֶת הַנְּקָבִים וְאַחַר כָּךְ קוֹשֵׁר וּבַתְּרוּמָה קוֹשֵׁר. וְאַחַר כָּךְ מַטְבִּיל׃ אוֹכְלִי תַרוּמָה זְרִיזִין הֵן. וְהֵן חָצִין אוֹתָהּ. אוֹכְלֵי הַקּוֹדֶשׁ אֵינָן זְרִיזִין וְאֵינָן חָצִים אוֹתָהּ.","במשנה שנינו (לפי נוסח הירושלמי): ""לא כמידת הקודש מידת התרומה, שבקודש <b>מתיר ומטביל ומנגב ואחר כך קושר</b>, ובתרומה קושר ואחר כך מטביל"".<br>מביאים ברייתא: <b>שלא כמידת הקודש מידת התרומה, שבקודש</b> – הבא להטביל בגד טמא, אם יש בו קשר, <b>מתיר את החוטים</b> – הוא צריך להתיר את הקשר לפני הטבילה, <b>ומנגב את הנקבים</b> – שהחוטים תחובים בהם, לאחר הטבילה, <b>ואחר כך קושר, ובתרומה קושר ואחר כך מטביל</b> – מותר לו לקשור לפני הטבילה ואחר כך להטביל, ואם היה קשור אינו צריך להתיר את הקשר לפני הטבילה<b>.</b> מדוע החמירו בקודש יותר מבתרומה? - <b>אוכלי תרומה</b> – שהם כוהנים, <b>זריזין הן</b> – הם מיומנים וזהירים בהלכות טהרה<b>, והן חצין אותה</b> – הם מהדקים יפה את הקשר ואינו חוצץ בטבילה<b>. אוכלי הקודש</b> – שהם אף ישראלים ולוויים, <b>אינן זריזין, ואינן חצים אותה</b> – אינם מהדקים יפה את הקשר והוא חוצץ בטבילה, ולפיכך מתיר תחילה את הקשר, מטביל ומנגב, כדי שיתהדק הקשר יפה אחרי הטבילה<b>.</b><br><br><small>""חצים"" = מהדקים. כך מוכח מן המשנה מקוואות י,ג-ד: ""אלו שאינם צריכים שיבואו בהם המים (בשעת הטבילה): תפילה של ראש (קשר התפילה של ראש) בזמן שהיא <b>חוצה</b> (שהקשר שלה מהודק יפה). אלו שהם צריכים שיבואו בהם המים: תפילה של ראש בזמן שאינה <b>חוצה</b>"".<br>במשנה שם מנויים כמה קשרים בבגדים. אלה שהם מהודקים יפה ועשויים להתקיים - אינם צריכים להתירם בשעת הטבילה, ואלה שאינם מהודקים יפה ואינם עשויים להתקיים - צריכים להתירם בשעת הטבילה, כדי שיבואו בהם המים.<br><br>בתרומה קושר ומהדק לפני הטבילה ומטביל ואינו חושש, שהרי קשר מהודק אינו חוצץ. אבל אוכלי קודשים אינם זריזים, ויש לחשוש שלא הידקו את הקשר, ובכגון זה הקשר חוצץ, ולפיכך מתירים אותו לפני הטבילה. ואחרי הטבילה מנגבים אותו, כדי שיתהדק הקשר יפה, שהרי באוכלי תרומה המזוקקים לקודש אנו עסוקים, כמפורש בירושלמי לעיל (אותם הכוהנים בשעה שהם אוכלים תרומה אנו דנים אותם כזריזים, אבל בשעה שהם אוכלים קודש שמותר לזרים בקודשים קלים אין אנו דנים אותם כזריזים), ולפיכך מנגב ומהדק שלא יצטרכו להתירו לאחר זמן כשיצטרכו להטביל לשם תרומה בלבד (""תוספתא כפשוטה"").<br><br>ב<b>תוספתא חגיגה</b> ג,ו שנו: לא כמידת הקודש מידת התרומה, שבקודש מתיר ומטביל ומנגב ואחר כך קושר, ובתרומה קושר ואחר כך מטביל.</small>"
Jerusalem Talmud Chagigah 3:2:1,<strong><big>משנה:</big></strong> כֵּלִים הַנִּגְמָרִים בְּטַהֲרָה צְרִיכִין טְבִילָה לַקּוֹדֶשׁ אֲבָל לֹא לַתְּרוּמָה. הַכֶּלִי מְצָרֵף מַה שֶּׁבְּתוֹכוֹ לַקּוֹדֶשׁ אֲבָל לֹא לַתְּרוּמָה. הָרְבִיעִי בַּקּוֹדֶשׁ פָּסוּל וְהַשְּׁלִישִׁי בַּתְּרוּמָה. וּבַתְּרוּמָה נִיטְמֵאת אַחַת מִיָּדָיו חֲבֶרְתָּהּ טְהוֹרָה. וּבַקּוֹדֶשׁ מַטְבִּיל שְׁתֵּיהֶן. וְהַיָּד מְטַמָּא אֶת חֲבֶרְתָּהּ בַּקּוֹדֶשׁ אֲבָל לֹא בַּתְּרוּמָה׃,"<big><strong>משנה</strong></big><br><b>כלים הנגמרים בטהרה</b> – שבשעה שנגמרה מלאכתם ונעשו ראויים לקבל טומאה, נזהר בהם האומן שלא ייטמאו, <b>צריכין טבילה לקודש</b> (בכתבי היד של המשנה: 'בקודש') – שמחמירים בקודשים וחוששים שמא נטמאו ולא נתן דעתו עליהם<b>, אבל לא לתרומה</b> (בכתבי היד של המשנה: 'בתרומה') – שמותר להשתמש בהם לתרומה בלי טבילה, הואיל ונגמרו בטהרה<b>.</b><br><b>הכלי מצרף מה שבתוכו לקודש</b> – אם יש בכלי מאכלים פרודים של קודש ונגעה טומאה באחד מהם - נטמאו כולם, שהכלי מצרפם להיות כדבר אחד שלם<b>, אבל לא לתרומה</b> – שמה שנגעה בו הטומאה - נטמא, ושאר האוכלים של תרומה שבכלי שלא נגעה בהם הטומאה - טהורים<b>.</b><br><b>הרביעי בקודש פסול, והשלישי בתרומה</b> – בקודש הרביעי לטומאה פסול, שאינו מטמא בנגיעתו קודש אחר לעשותו חמישי לטומאה, ואילו בתרומה השלישי לטומאה פסול, שאינו מטמא תרומה אחרת לעשותה רביעי לטומאה<b>.</b><br><b>ובתרומה, אם נִיטַּמַּאת אחת מידיו</b> – בטומאה המטמאת מדברי סופרים את היד בלבד, כגון שנגעה באוכלים ומשקים טמאים, <b>- חבירתה</b> – היד השנייה, <b>טהורה</b> – ומותר לגעת בה בתרומה, וכשהוא בא לגעת בתרומה אינו חייב ליטול במים אלא את היד שנגעה בטומאה<b>, ובקודש מטביל שתיהן</b> – כשהוא בא לגעת בקודש הוא חייב להטביל את שתיהן במקווה<b>.</b><br><b>והיד מְטַמָּא את חברתה בקודש</b> – אם נגעה היד הראשונה הטמאה ביד השנייה הטהורה - היד הטהורה נטמאה<b>, אבל לא לתרומה</b> (בכתבי היד של המשנה: 'בתרומה') – בתרומה אין היד הטמאה מטמאת את חברתה אף אם נגעה בה<b>.</b>"
Jerusalem Talmud Chagigah 3:2:2,<strong><big>הלכה:</big></strong> תַּנֵּי. מַעֲשֶׂה בְאִשָּׁה אַחַת שֶׁהָֽיִתָה אוֹרֶגֶת בֶּגֶד אֶחָד בְּטַהֲרָה וּבָאת אֶצֶל רִבִּי יִשְׁמָעֵאל לְהִישָּׁאֵל לוֹ. אָֽמְרָה לוֹ. יוֹדַעַת אָנִי שֶׁלֹּא נִיטְמָא. אֶלָּא שֶׁלֹּא נָתַתִּי דַּעְתִּי לְשׁוֹמְרוֹ. מִתּוֹךְ שֶׁהוּא בוֹדְקָהּ אָֽמְרָה לוֹ. נִידָּה בָאָה וּמָֽתְחָה עִימִּי בַּחֶבֶל. בְּאוֹתָהּ שָׁעָה אָמַר רִבִּי יִשְׁמָעֵאל. גְּדוּלִים הֵם דִּבְרֵי חֲכָמִים שֶׁאָֽמְרוּ. כֵּלִים הַנִּגְמָרִים בְּטַהֲרָה צְרִיכִין טְבִילָה לַקּוֹדֶשׁ אֲבָל לֹא לַתְּרוּמָה. שׁוּב מַעֲשֶׂה בְאִשָּׁה אַחַת שֶׁהָֽיִתָה אוֹרֶגֶת מִטְפַּחַת אַחַת בְּטַהֲרָה וּבָאת אֶצֶל רִבִּי יִשְׁמָעֵאל לְהִישָּׁאֵל לוֹ. אָֽמְרָה לוֹ. יוֹדַעַת אָנִי שֶׁלֹּא נִיטְמָא. אֶלָּא שֶׁלֹּא נָתַתִּי דַּעְתִּי לְשׁוֹמְרוֹ. מִתּוֹךְ שֶׁהוּא בוֹדְקָהּ אָֽמְרָה לוֹ. נִפְסְקָה נֵימָה אַחַת וּקְשַׁרְתְּיהָ בְפִי. בְּאוֹתָהּ שָׁעָה אָמַר רִבִּי יִשְׁמָעֵאל. גְּדוּלִים הֵן דִּבְרֵי חֲכָמִים שֶׁאָֽמְרוּ. כֵּלִים הַנִּגְמָרִין בְּטַהֲרָה צְרִיכִין טְבִילָה בַקּוֹדֶשׁ אֲבָל לֹא לַתְּרוּמָה.,"<big><strong>תלמוד</strong></big><br>במשנה שנינו: ""כלים הנגמרים בטהרה צריכין טבילה לקודש, אבל לא לתרומה"".<br>מציעים ברייתא: <b>תני:</b> – שונה (התנא): <b>מעשה באשה אחת שהיתה אורגת בגד אחד בטהרה ובאת</b> (ובאה) <b>אצל רבי ישמעאל</b> (מגדולי התנאים בדור השלישי) <b>להישאל לו</b> – האם הבגד צריך טבילה, מפני שהאישה היתה נזהרת בענייני טומאה וטהרה<b>. אמרה לו: יודעת אני שלא ניטמא</b> – הבגד בשעת אריגתו<b>, אלא שלא נתתי דעתי לשומרו</b> – לא התכוונתי בשעת האריגה לשמור את הבגד שלא ייטמא<b>. מתוך שהוא בודקה</b> – האם אומנם לא נטמא הבגד בשעת אריגתו משנעשה ראוי לקבל טומאה<b>, אמרה לו: נידה באת ומתחה עימי</b> – בשעת האריגה, <b>בחבל</b> – משכה בחבל המניע את הנירים ואחרי כן את הקנה של גרדי, ובזה דרסה (בידיים) על חוט הערב להדקו אל הבגד הארוג שבמסכת (""הארג ותעשיית הארג"", עמוד קפג, הערה 1). הרי שנטמא הבגד, מפני שהנידה טימאה אותו טומאת מדרס<b>. באותה השעה אמר רבי ישמעאל: גדולים הם דברי חכמים, שאמרו: כלים הנגמרים בטהרה צריכין טבילה לקודש</b> – שמחמירים בקודשים וחוששים שמא בא מקור טומאה על הכלים לפני שנגמרה מלאכתם כשלא נתן דעתו עליהם, ומקור טומאה זה מטמא אותם כשנגמרה מלאכתם, כמו שאירע במעשה הזה, שכיוון שלא נתנה דעתה לשמור את הבגד נטמא<b>, אבל לא לתרומה.</b><br><b>שוב מעשה באשה אחת שהיתה אורגת מטפחת אחת בטהרה ובאת אצל רבי ישמעאל להישאל לו. אמרה לו: יודעת אני שלא ניטמא</b>ה<b>, אלא שלא נתתי דעתי לשומרו</b> (לשומרה)<b>. מתוך שהוא בודקה, אמרה לו: נפסקה נימא</b> (חוט) <b>אחת וקשרתיה בפי</b> – בשעת האריגה (כשניתק אחד מחוטי השתי בעת האריגה יש לקושרו במהירות האפשרית, וכיוון שהידיים עסוקות במשיכת החבל קושרים אותו בפה (""הארג ותעשיית הארג"", עמוד קפו)). הרי שנטמאה המטפחת, מפני שידיה נרטבו מהרוק שבפיה, והרוק שבידיה נטמא מחמת הידיים, שסתם ידיים טמאות הן, והמטפחת נטמאה מהרוק, שכן חכמים גזרו שמשקים טמאים מטמאים כלים במגע<b>. באותה השעה אמר רבי ישמעאל: גדולים הן דברי חכמים, שאמרו: כלים הנגמרין בטהרה צריכין טבילה בקודש, אבל לא לתרומה.</b><br><br><small>בבבלי חגיגה כג,א פירשו את הטעם שכלים הנגמרים בטהרה צריכים טבילה לקודש, שחוששים שמא ניתז רוק מפי עם הארץ על הכלי בשעה שהאומן עסק בעשייתו, וכשנגמרה מלאכתו עדיין היה הרוק לח וטימא את הכלי, ולכן צריך הכלי טבילה לקודש.<br><br>ב<b>תוספתא כלים</b> (בבא בתרא) א,ב-ג שנו: נידה שמשכה את החבל ודרסה על הכובד (הקורה הכבדה שבמכונת האריגה) הנשען על הקנה העולה ויורד - הבגד טמא מדרס.<br>מעשה באישה אחת שהיתה אורגת בגד בטהרה ובאת לפני רבי ישמעאל. אמרה לו: רבי, יודעת אני שלא נטמא הבגד, אלא שלא היה בליבי לשומרו. מתוך בדיקות שהיה רבי ישמעאל בודקה, אמרה לו: רבי, יודעת אני שנכנסה נידה ומשכה עימי בחבל. אמר רבי ישמעאל: כמה גדולים דברי חכמים, שהיו אומרים: אם לא נתכוון לשומרו - טמא.<br>שוב מעשה באישה אחת שהיתה אורגת מפה בטהרה ובאת לפני רבי ישמעאל. אמרה לו: רבי, יודעת אני שלא נטמאת המפה, אלא שלא היה בליבי לשומרה. מתוך בדיקות שהיה רבי ישמעאל בודקה, אמרה לו: רבי, יודעת אני שנפסקה נימה וקשרתיה בפי. אמר רבי ישמעאל: כמה גדולים דברי חכמים, שהיו אומרים: אם לא נתכוון לשומרו - טמא.<br><br>ב<b>בבלי חגיגה</b> כ,א אמרו: מעשה באישה אחת שבאת לפני רבי ישמעאל, אמרה לו: רבי, בגד זה ארגתיו בטהרה, ולא היה בליבי לשומרו בטהרה. ומתוך בדיקות שהיה רבי ישמעאל בודקה, אמרה לו: רבי, נידה משכה עימי בחבל. אמר רבי ישמעאל: כמה גדולים דברי חכמים, שהיו אומרים: בליבו לשומרו - טהור, אין בליבו לשומרו - טמא (שהרי רואים מכאן, שכיוון שלא היה בליבה לשמור בטהרה באה לידי טומאה בלי ששמה לב לכך).<br>שוב מעשה באישה אחת שבאת לפני רבי ישמעאל, אמרה לו: רבי, מפה זו ארגתיה בטהרה, ולא היה בליבי לשומרה. ומתוך בדיקות שהיה רבי ישמעאל בודקה, אמרה לו: רבי, נימא נפסקה לי וקשרתיה בפה. אמר רבי ישמעאל: כמה גדולים דברי חכמים, שהיו אומרים: בליבו לשומרו - טהור, אין בליבו לשומרו - טמא.<br><br>צמד מעשים זה נועד להדגים את דברי חכמים: 'אם לא נתכוון לשומרו - טמא'. הלכה זו המצוטטת פעמיים בפי רבי ישמעאל אינה מוכרת בלשון זו ממקורות אחרים, אך המעשים מדגימים את חומרתה של הדרישה. הנשים מפגינות ביטחון גדול בידיעתן (הן אומרות 'יודעת אני' פעמיים בכל מקרה), אך הידיעה כשלעצמה אינה מבטיחה את הטהרה בהעדר כוונה מתאימה. במקרה הראשון לא היה בלב האישה לשמור על טהרת הבגד, לפיכך היא אפשרה לחברתה הנידה לעזור לה במשיכת החבל, והבגד נטמא בהיסט. המקרה השני מדגים את העיקרון באופן קיצוני יותר. מתוך הבדיקות של רבי ישמעאל מתברר שהאישה עצמה, מאחר שהיא לא התכוונה לשמור על טהרה, הכניסה נימה לתוך פיה ובכך טימאה את המפה. אין ספק שאין מדובר באישה נידה שארגה את המפה, ולפיכך יש להניח שידיה, שבאופן כללי נחשבות טמאות, נגעו ברוק שבפיה, ומתוך כך נטמא גם הבגד. שני המעשים שהובאו לפני רבי ישמעאל מציגים את שני סוגי החששות הכרוכים בחוסר תשומת הלב לשמירה על הטהרה. מצד אחד הבגד עשוי להיטמא מאדם טמא אחר, ומצד אחר האדם עלול לטמא את הבגד בעצמו בחוסר תשומת לב לידיו הטמאות (""טהרה וקהילה בעת העתיקה"", עמוד 329).<br><br>בירושלמי הובאו שני המעשים שבתוספתא ובבבלי. בתוספתא ובבבלי אמר רבי ישמעאל: ""כמה גדולים דברי חכמים, שאמרו: אם לא נתכוון לשומרו - טמא"", משום שמעשים אלה מלמדים שכלי שלא נתן עליו אדם את דעתו לשומרו מטומאה הרי הוא טמא (אף לחולין ולתרומה). ואילו בירושלמי שינו את דברי רבי ישמעאל: ""גדולים הם דברי חכמים, שאמרו: כלים הנגמרים בטהרה צריכים טבילה לקודש"", משום שבירושלמי רצו ללמוד ממעשים אלה מדוע החמירו בקודש שכלים הנגמרים בטהרה צריכים טבילה.<br><br><b>משיכת החבל</b></small><small>האורג/ת עמד ומשך בחבל הקושר את הנירים, שנמשכו חליפות לפי משיכת החבל, פעם הנירים של מערכת חוטים זו ופעם של זו, ובכל פעם נעשה רווח בין החוטים העליונים והתחתונים (נפש המסכת). אחרי כן זרק בידו הימנית את המסמר של גרדי (בוכיאר), שחוט הערב היה כרוך עליו, בתוך נפש המסכת. אחרי כן משך בחבל למטה, או הרפה ממשיכתו, והנירים שבו למקומם, נפש המסכת נסגרה וחוט הערב קלוט בתוכה. אחרי כן הוריד את הקנה של גרדי עם הקירוס והידקו אל הארג, והיכה או שבט או דרס על חוט הערב בקנה של גרדי. אחרי כן שב ומשך בחבל למעלה, בראשונה את הקנה של גרדי ואחר כך את הנירים, וחזר וזרק את חוט הערב משמאל לימין, וכן היה חוזר חלילה (""הארג ותעשיית הארג"", עמודים קפב-קפג).</small>"
Jerusalem Talmud Chagigah 3:2:3,הַחוֹתֵךְ מִשְּׁפוֹפֶרֶת הַקּוֹדֶשׁ. חוֹתְכָהּ וּמַטְבִּילָהּ טְעוּן טְבִילָה. נִיחָה חוֹתְכָהּ. מַטְבִּילָהּ. וְיַכְרִיכֶנָּה (בְּשִׂיט) [בְּסִיב] וְיַטְבִּילָהּ. אָמַר רִבִּי אִילָא. תִּפְתָּר שֶׁחֲתַכָהּ עַל מְנָת לָהַטְבִּילָהּ. אָמַר רִבִּי יְהוֹשֻׁעַ בֶּן לֵוִי. עַד כָּאן בְּקוֹדְשֵׁי מִקְדָּשׁ הַמְקוּדָּשִׁים. מִיכָּן הָאֵילַךְ בְּחוּלִין שֶׁנַּעֲשׂוּ עַל טַהֲרַת הַקּוֹדֶשׁ.,"ומביאים ברייתא: <b>החותך משפופרת</b> (קנה חלול) <b>הקודש</b> (צריך לומר כמו בירושלמי לעיל ב,ז: 'שפופרת של קודש') – שמתקין ועושה אותה כלי כדי להשתמש בה לקודש<b>, חותכה ומטבילה</b> (בירושלמי לעיל: '<b>ה</b>חותכה ו<b>ה</b>מטבילה') <b>- טעון טבילה</b> – האדם שחותך או מטביל את השפופרת טעון טבילה במקווה של ארבעים סאה מים אחרי שהוא חותך או מטביל אותה, מפני שנטמא ממנה (השפופרת טעונה טבילה כדין כלים הנגמרים בטהרה שצריכים טבילה לקודש, מפני שמחמירים בקודשים וחוששים שמא נטמאו ולא נתן דעתו עליהם)<b>.</b><br>ומציעים קושיה: <b>ניחא</b> – (הדבר) נוח, <b>חותכה</b> – הדין של מקרה זה מובן (החותך אותה טעון טבילה, כי אי אפשר שלא ייגע בה וייטמא ממנה כשהוא חותך אותה)<b>.</b> אבל <b>מטבילה</b> – הדין של מקרה זה אינו מובן, <b>- ויכרכינה בסיב ויטבילה!</b> – מדוע אמרו שהמטביל אותה טעון טבילה? והרי יכול הוא לכרוך אותה בסיב שאינו מקבל טומאה וחוצץ בינו ובינה, כדי שלא ייגע בה וייטמא ממנה כשהוא מטביל אותה! (אין סיב חוצץ בטבילה)<br>ומתרצים את הקושיה בהצעת אוקימתא: <b>אמר רבי אילא</b> (רבי אלעאי, אמורא ארץ ישראלי בדור השלישי)<b>: תיפתר</b> – תתפרש (הברייתא)<b>, שחתכה על מנת להטבילה</b> – המטביל את השפופרת טעון טבילה אחרי שהוא מטביל אותה, ואינו יכול לכרוך אותה בסיב ולהטבילה, במקרה שהחותך חתכה על מנת להטבילה, שכיוון שכך, לא נזהר בטהרתה כשחתכה ויש לחשוש שנטמאה טומאה חמורה שמטמאת אף שלא במגע, ולכן המטביל אינו יכול לכרוך אותה בסיב ולהטבילה, שאין הסיב מועיל אלא שלא ייטמא במגע<b>.</b><br><br><small>ב<b>בבלי חגיגה</b> כג,ב אמרו: תניא: חתכה והטבילה / חותכה ומטבילה - טעון טבילה.<br><br>בבבלי מדובר בשפופרת שחתכה לחטאת, כדי ליתן לתוכה אפר חטאת, ואילו בירושלמי מדובר בשפופרת שחתכה לקודש.</small><br><br><b>אמר רבי יהושע בן לוי</b> (אמורא ארץ ישראלי בדור הראשון)<b>: עד כאן - בקודשי מקדש המקודשים, מיכן והילך -</b> אפילו <b>בחולין שנעשו על טהרת הקודש</b> (צריך לומר: 'על <b>גב</b> הקודש', כמו בשאר המקומות בירושלמי) – המעלות שיש לקודש על התרומה המנויות במשנה בהלכה א נוהגות רק בקודשי מקדש שנתקדשו קדושת הגוף, ואילו המעלות שיש לקודש על התרומה המנויות במשנה בהלכות ב-ג נוהגות אפילו בחולין שנעשו על גב הקודש (מאכלי חולין המיועדים לאכילה עם הקודש בירושלים)<b>.</b><br><br><small>ב<b>תוספתא חגיגה</b> ג,ד-ז שנו:<br>חומר בקודש מבתרומה שמטבילים כלים בתוך כלים... בתרומה, אבל לא בקודש.<br>אחוריים ותוך ובית הצביעה בתרומה, אבל לא בקודש.<br>הנושא את המדרס נושא את התרומה, אבל לא את הקודש.<br>בגדי אוכלי תרומה מדרס לקודש.<br>לא כמידת הקודש מידת התרומה, שבקודש מתיר ומטביל ומנגב ואחר כך קושר, ובתרומה קושר ואחר כך מטביל.<br><b>אחד קודשי מקדש ואחד קודשי הגבול</b> (קודשים שנאכלים אפילו מחוץ לירושלים, וכאן הכוונה לחולין שנעשו על גב הקודש, ואף בהם נוהגות המעלות הנזכרות לעיל שמנו חכמים בקודש) <b>בכך.</b><br>כלים הנגמרים בטהרה... צריכים טבילה לקודש, אבל לא לתרומה.<br><br>ב<b>בבלי חגיגה</b> כא,ב אמרו: אמר רבי אילא אמר רבי חיננא בר פפא: עשר מעלות שנו כאן, חמש ראשונות - בין לקודש בין לחולין שנעשו על טהרת הקודש, אחרונות - לקודש אבל לא לחולין שנעשו על טהרת הקודש.<br>ו<b>שם</b> כב,א אמרו: אמר רב נחמן אמר רבה בר אבוה: אחת עשרה מעלות שנו כאן, שש ראשונות - בין לקודש בין לחולין שנעשו על טהרת הקודש, אחרונות - לקודש אבל לא לחולין שנעשו על טהרת הקודש.</small><br>ו<b>שם</b> כב,ב אמרו: תני רב ביבי קמיה דרב נחמן: כל הכלים אין להם אחוריים ותוך, אחד קודשי המקדש ואחד קודשי הגבול. - אמר ליה: קודשי הגבול מאי נינהו? תרומה, והא אנן תנן: אחוריים ותוך ובית הצביטה לתרומה! - אשתיק. - אמר ליה: דילמא לחולין שנעשו על טהרת הקודש קאמרת (וקראו להם קודשי הגבול, שהרי נוהגים בטהרה זו גם מחוץ למקדש). אדכרתן מילתא דאמר רבה בר אבוה: אחת עשרה מעלות שנו כאן, שש ראשונות - בין לקודש בין לחולין שנעשו על טהרת הקודש, אחרונות - לקודש אבל לא לחולין שנעשו על טהרת הקודש.<br><br><small>רבי אילא מונה ""אין מטבילים כלי בתוך כלי בקודש"" ו""בקודש מתיר ומנגב ומטביל"" למעלה אחת, משום שטעם שניהם משום חציצה בטבילה, ורבה בר אבוה מונה אותם לשתי מעלות.<br><br>מן התוספתא מוכח שהדינים הנוהגים אפילו בחולין שנעשו על גב הקודש מסתיימים אחרי התרת הקשר ולפני כלים הנגמרים בטהרה. ונראה שאף בירושלמי פירושו ""עד כאן"" - עד כלים הנגמרים בטהרה ולא עד בכלל, ""מיכן והילך"" - מכלים הנגמרים בטהרה ואילך, וגבול החילוק בין קודשי מקדש וחולין שנעשו על גב הקודש הוא לפני כלים הנגמרים בטהרה, כבתוספתא. והיתה להם קבלה שיש הבדל בין שש המעלות הראשונות ובין האחרונות, כמפורש בבבלי, אלא שנחלקו שני התלמודים בסדר של שתי הקבוצות ביחס למשנתנו. ולשיטת הבבלי שמנו אחוריים ובית הצביעה למעלה אחת נגמרת המעלה השישית בכלים הנגמרים בטהרה. אבל לשיטת התוספתא והירושלמי שמנו אחוריים ובית הצביעה לשתי מעלות מסתיימת המעלה השישית לפני כלים הנגמרים בטהרה. וטעם ההבדל בין המעלות מבואר בבבלי כא,ב (""תוספתא כפשוטה"").<br><br>שיטת הירושלמי (עד כאן - בקודשי מקדש המקודשים, מכאן והילך - [אפילו] בחולין שנעשו על גב הקודש) הפוכה משיטת התוספתא והבבלי (ראשונות - בין לקודש בין לחולין שנעשו על גב הקודש, אחרונות - לקודש אבל לא לחולין שנעשו על גב הקודש). ואולי יש להפוך את הגרסה בירושלמי: '<b>עד כאן -</b> [אפילו] <b>בחולין שנעשו על גב הקודש, מכאן והילך - בקודשי מקדש המקודשים</b>', וכך הגיהו ב""שיירי קורבן"" וב""מיכל המים"". אפשר שהשיבוש בירושלמי כאן הוא בשל משפט דומה בירושלמי לעיל ב,ה: 'כאן - בקודשי מקדש המקודשין, וכאן - בחולין שנעשו על גב הקודש'.<br>בירושלמי סוטה ה,ב אמרו, שלא אמרו רביעי בקודש אלא בקודשי מקדש המקודשים. המעלה של רביעי בקודש מנויה במשנה בהלכה ב, ומשמע שהמעלות המנויות במשנה בהלכות ב-ג הן שמוגבלות לקודשי מקדש המקודשים, ולכן יש להפוך את הגרסה בירושלמי כאן.</small>"
Jerusalem Talmud Chagigah 3:2:4,"אָמַר רִבִּי יוֹחָנָן. מֵעֵידוּתוֹ שֶׁלְרִבִּי עֲקִיבָה הִיא. דְּתַנִּינָן <i data-overlay=""Vilna Pages"" data-value=""17a""></i>תַּמָּן. הוֹסִיף רַבִּי עֲקִיבָה הַסּוֹלֶת וְהַקְּטוֹרֶת הַלְּבוֹנָה וְהַגֶּחָלִים שֶׁנָּגַע טְבוּל יוֹם בְּמִקְצָתָן. שֶׁפָּסַל אֶת כּוּלָּן׃ רִבִּי שִׁמְעוֹן בֶּן לָקִישׁ אָמַר. יוֹדְעִין הָיוּ שֶׁכְּלֵי שָׁרֵת מְחַבְּרִים. וּמַה בָּא לְהָעִיד. עַל שְׁיֵרֵי מְנָחוֹת שֶׁיְּהוּ מְחַבְּרִין אֶת עַצְמָן. רִבִּי יוֹסֵי בֵּירִבִּי זְמִינָה בְשֵׁם רִבִּי יוֹחָנָן. מִפְּנִי מַה אָֽמְרוּ. שְׁיֵרֵי מְנָחוֹת מְחַבְּרִין אֶת עַצְמָן. מִפְּנֵי שֶׁנִּזְקְקוּ לְכֵילְייָן. רִבִּי אָחָא רִבִּי אִילָא בְשֵׁם רִבִּי יָסָא. יוֹדְעִין הָיוּ שֶׁכְּלֵי שָׁרֵת מְחַבְּרִין. מַה בָּא לְהָעִיד. עַל הַסּוֹלֶת וְעַל הַקְּטוֹרֶת וְעַל הַלְּבוֹנָה וְעַל הַגֶּחָלִים. נִיחָא סוֹלֶת וּקְטוֹרֶת וּלְבוֹנָה. גֶּחָלִים. אָמַר רִבִּי בּוּן בַּר כַּהֲנָא. תִּיפְתָּר בִּגְחָלִים שֶׁלְיוֹם הַכִּיפּוּרִים שֶׁבְּמַה שֶׁהוּא חוֹתֶה הוּא מַכְנִיס. אֲבָל בִּגְחָלִים שֶׁל כָּל־יוֹם [לֹא]. כַּהִיא דְתַנִּינָן תַּמָּן. נִתְפַּזֵּר מִמֶּנּוּ בְּקַב גֶּחָלִים הָיָה מְכַבְּדָן לָאַמָּה. וּבַשַּׁבָּת כוֹפִין עָלָיו פְסַכְתֵּר. אָמַר רִבִּי מַתַּנְיָה. וְכִי סוֹלֶת וּקְטוֹרֶת וּלְבוֹנָה וְגֶּחָלִים יֵשׁ לָהֶן שִׁיעוּר אֶצֶל זֶה. לֹא מִפְּנֵי שֶׁנִּזְקְקוּ לְכֵילְייָן. וְהָכָא מִפְּנֵי שֶׁנִּזְקְקוּ לְכֵילְייָן.","במשנה שנינו: ""הכלי מצרף מה שבתוכו לקודש, אבל לא לתרומה"".<br><b>אמר רבי יוחנן</b> (גדול אמוראי ארץ ישראל בדור השני)<b>: מעידותו של רבי עקיבה</b> (תנא בדור השלישי, מגדולי התנאים) <b>היא</b> – משנתנו, שהכלי מצרף מה שבתוכו לקודש, שאם יש בכלי מאכלים פרודים של קודש ונגעה טומאה באחד מהם - נטמאו כולם, היא כשיטת רבי עקיבה<b>,</b> ויש להציע משנה ממקום אחר המשמשת מקור לקביעה זו: <b>דתנינן תמן:</b> – ששנינו שם (משנה עדיות ח,א): <b>הוסיף רבי עקיבה</b> – על עדות החכם שקדם לו והעיד<b>: הסולת</b> – של מנחות, <b>והקטורת</b> ו<b>הלבונה</b> – שנותנים על המנחה, <b>והגחלים</b> – שחותים הכוהנים מן המזבח לצורך הקטורת, <b>שנגע טבול יום</b> – טמא שטבל מטומאתו ועדיין לא העריב עליו השמש, <b>במקצתן</b> – בחלק מן הסולת או מן הקטורת או מן הלבונה או מן הגחלים הנמצאים בתוך כלי<b>, שפסל את כולן</b> – את כל הסולת או הקטורת או הלבונה או הגחלים, לפי שהכלי מצרפם, ואף שאין כולם מאכלים, גזרו בהם טומאה (דבר שאינו מקבל טומאת אוכלים מחמת שאינו אוכל, כשהוא של קודשים הוא מקבל טומאה מחמת חשיבות הקודש)<b>.</b><br><br><small>ב<b>תוספתא חגיגה</b> ג,ז שנו: הכלי מצרף מה שבתוכו לקודש אבל לא לתרומה (פסקה ממשנתנו). - כיצד? סולת (למנחה) שנתנה בביסא (בבזך על מנת לבלול אותה בו) ונגע טבול יום במקצתה - פסל את כולה. בתרומה - לא פסל אלא מקום מגעה.</small><br><br><b>רבי שמעון בן לקיש</b> (מגדולי אמוראי ארץ ישראל בדור השני) <b>אמר: יודעין היו שכלי שרת מחברים</b> – גם בלא עדותו של רבי עקיבה ידעו חכמים שכלי שרת מצרף מה שבתוכו לקודש<b>, ומה בא</b> – רבי עקיבה, <b>להעיד?</b> – מה חידושו של רבי עקיבה בסולת? הרי פשוט הדבר שסולת הכלי מצרפו כשם שהכלי מקדשו! <b>על שירי מנחות שיהו מחברין את עצמן</b> – עדותו של רבי עקיבה על סולת באה ללמד, שכלי מצרף גם שיירי מנחות (הנשאר מן המנחות לאחר הקטרת קומצן ולבונתן שנאכל לכוהנים) שבתוכו, שאם נטמאו מקצתם - נטמאו כולם (בקטורת ולבונה אין שיירים)<b>.</b><br><b>רבי יוסה בירבי זמינה</b> (אמורא ארץ ישראלי בדור השלישי או הרביעי. - בהבאת הירושלמי בתוספות בבלי חגיגה כג,ב ובראב""ד בפירושו למשנה תמיד ה,ה: 'רבי יוסי בר חנינא') אמר <b>בשם רבי יוחנן: מפני מה אמרו</b> – חכמים<b>: שירי מנחות מחברין את עצמן</b> – הכלי מצרף שיירי מנחות שבתוכו, שאם נטמאו מקצתם - נטמאו כולם<b>? מפני שנזקקו לכיליין</b> – אף שאינם צריכים כעת לאחר הקמיצה להיות בכלי, שכן לאחר הקמיצה הם ניתנים לכוהן ואינם צריכים עוד לכלי שיקדשם, מכל מקום קודם לכן בשעת הקמיצה היו צריכים להיות בכלי שיקדשם, ולכן הכלי מצרפם כעת<b>.</b><br><br><b>רבי אחא</b> (אמורא ארץ ישראלי בדור הרביעי) אמר בשם <b>רבי אילא</b> (רבי אלעאי, אמורא ארץ ישראלי בדור השלישי) שאמר <b>בשם רבי יסא</b> (רבי אסי, אמורא ארץ ישראלי בדור השלישי)<b>: יודעין היו שכלי שרת מחברין</b> – גם בלא עדותו של רבי עקיבה ידעו חכמים שכלי שרת מצרף מה שבתוכו לקודש, ואפילו שיירי מנחות<b>, מה בא</b> – רבי עקיבה, <b>להעיד? על הסולת</b> (שתי מילים אלו יתירות והן אשגרה מדברי רבי עקיבה (""מקורות ומסורות"" מועד ג, עמוד תרז, הערה 8)) (<b>ו</b>)<b>על הקטורת ועל הלבונה ועל הגחלים</b> – עדותו של רבי עקיבה באה ללמד, שהכלי מצרף גם דברים שבתוכו שאינם מאכלים ואינם מקבלים טומאה מן התורה, שאם נטמאו מקצתם - נטמאו כולם<b>.</b><br><br>ומציעים קושיה: <b>ניחא</b> – (הדבר) נוח, <b>סולת וקטורת ולבונה</b> – הדין של פרטים אלה מובן (הכלי מצרף את הסולת או הקטורת או הלבונה כיוון שיש צורך לכל מה שנמצא בכלי)<b>.</b> אבל <b>גחלים</b> – הדין של פרט זה אינו מובן<b>!</b> – מדוע הכלי מצרף גחלים שבתוכו, שאם נטמאו מקצתם - נטמאו כולם? והרי אין צורך לכל הגחלים שהכוהנים היו חותים בכלי מן המזבח, שכן לאחר מכן היו שופכים אותם לכלי אחר וחלק מהם היה מתפזר! (כמתואר להלן).<br>ומתרצים את הקושיה בהצעת אוקימתא: <b>אמר רבי בון בר כהנא</b> (אמורא ארץ ישראלי בדור השלישי)<b>: תיפתר</b> – תתפרש (המשנה בעניין עדותו של רבי עקיבה על הגחלים), <b>בגחלים של יום הכיפורים</b> – בגחלים שחותה הכוהן הגדול ביום הכיפורים מן המזבח לצורך הקטורת<b>, שבמה שהוא חותה הוא מכניס</b> – שהיה נוטל גחלים במחתה של זהב שהחזיקה שלושה קבים, ובה היה מכניס אותם להיכל וכן לקודש הקודשים (עיין משנה יומא ד,ד). הרי שבגחלים של יום הכיפורים יש צורך לכל הגחלים שהכוהן הגדול היה חותה בכלי מן המזבח, ולכן הכלי מצרף אותם<b>, אבל בגחלים שבכל יום - לא</b> – שהיה הכוהן נוטל גחלים במחתה של כסף שהחזיקה ארבעה קבים, ושופך לתוך מחתה של זהב שהחזיקה שלושה קבים, ובה היה מכניס אותם להיכל (עיין משנה יומא ד,ד), וקב גחלים היה מתפזר. כיוון שחלק מהגחלים היה מתפזר, הרי שבגחלים שבכל יום אין צורך לכל הגחלים שהכוהן היה חותה בכלי מן המזבח, ולכן אין הכלי מצרף את כל הגחלים שנמצאים בתוכו<b>.</b> - ומציעים משנה ממקום אחר המסייעת לאמור לפני כן: <b>כהיא דתנינן תמן:</b> – כמו (המשנה) ההיא ששנינו שם (משנה תמיד ה,ה): <b>מי שזכה במחתה</b> – להביא את מחתת הגחלים למזבח הפנימי שבהיכל בשביל הקטורת<b>, נטל מחתת הכסף ועלה לראש המזבח</b> – החיצון, <b>ופנה את הגחלים הילך והילך</b> – לכאן ולכאן, <b>וחתה מן המאוכלות הפנימיות</b> – נטל במחתה גחלים מהגחלים שבפנים האש שנתאכלו היטב<b>. וירד</b> – מעל המזבח, <b>ועירן</b> – שפך את הגחלים, <b>לתוך של זהב</b> – לתוך מחתה של זהב<b>. נתפזר ממנו בקב</b> (צריך לומר: '<b>כ</b>קב') <b>גחלים</b> – שמחתת הכסף שחתה בה החזיקה ארבעה קבים, ומחתת הזהב שעירה את הגחלים לתוכה החזיקה שלושה קבים, ונמצא קב של גחלים מתפזר בשעת העירוי, <b>- היה מכבדן</b> – מטאטא אותן, <b>לאמה</b> – לתעלת המים שבעזרה<b>, ובשבת</b> – שאסור לכבות את הגחלים, ואף לא לטלטלן, <b>כופין</b> (בכתבי היד של המשנה: 'כופה') <b>עליו פסכתר</b> – סיר גדול<b>.</b><br><br><b>אמר רבי מתניה</b> (אמורא ארץ ישראלי בדור החמישי)<b>: וכי סולת וקטורת ולבונה וגחלים</b> (מילת 'גחלים' נשתרבבה מדברי רבי מתניה עצמו להלן (""שערי תורת ארץ ישראל""). ואפשר שאף 'קטורת ולבונה' נשתרבבו מדבריו להלן) <b>יש להן שיעור אצל זה?!</b> (בתמיהה) – הרי סולת (למנחה) אפשר להביא יותר מכשיעור, ומכל מקום הכלי מצרף כל מה שנמצא בכלי, אף על פי שאינו מקריב כל מה שנמצא בכלי אלא רק כשיעור! <b>לא מפני שנזקקו לכיליין?!</b> (בתמיהה) – אף על פי שלבסוף אינו מקריב כל מה שנמצא בתוך הכלי אלא רק כשיעור, הרי הכלי מצרף את כל מה שנמצא בתוכו, מפני שבתחילה הוא צריך להיות בכלי שיקדשו! <b>והכא</b> – וכאן (הדין הבא לפני כן חל גם במקרה הנידון), <b>מפני שנזקקו לכיליין</b> – בגחלים שבכל יום, אף על פי שלבסוף אין צורך לכל הגחלים שהכוהנים היו חותים בכלי, הכלי מצרף את כל הגחלים שנמצאים בתוכו, מפני שבתחילה הגחלים צריכים להיות בכלי שיקדשם. לכן אין צורך להעמיד את המשנה בעניין עדותו של רבי עקיבה על הגחלים בגחלים של יום הכיפורים, אלא אפשר להעמיד אותה אף בגחלים שבכל יום<b>.</b><br><br><small>ב<b>בבלי חגיגה</b> כג,ב-כד,א אמרו: ""הכלי מצרף מה שבתוכו לקודש, אבל לא לתרומה"".<br>...הוסיף רבי עקיבא: הסולת והקטורת והלבונה והגחלים, שאם נגע טבול יום במקצתו - פסל את כולו... - אמר ריש לקיש משום בר קפרא: לא נצרכא אלא לשיירי מנחה...<br>...אמר רבי חייא בר אבא אמר רבי יוחנן: מעדותו של רבי עקיבא (משנה עדיות ח,א) נשנית משנה זו.<br><br>בשני התלמודים רבי יוחנן מזהה את משנתנו עם שיטת רבי עקיבה ואמוראים אחרים (כמו ריש לקיש ובר קפרא) חלוקים על זיהוי זה.</small>"
Jerusalem Talmud Chagigah 3:2:5,"רִבִּי בּוּן בַּר חִייָה בָעֵי. קוֹמֶץ מָהוּ שֶׁיִיקָרֵב בִּשְׁנֵי כֵלִים. הָתִיב רִבִּי חָנִין. וְהָא תַנִּינָן. הַכֶּלִי מְצָרֵף. אִין תֵּימַר שֶׁקּוֹמֶץ קָרֵב בִּשְׁנֵי כֵלִים. וְלֵיי דָא מִילָּה תַנִּינָן. הַכֶּלִי מְצָרֵף. אָמַר רִבִּי לָֽעְזָר דְּרוֹמִייָא. לֹא כֵן אָמַר רִבִּי יוֹסֵי בֵּירִבִּי זְמִינָא בְשֵׁם רִבִּי יוֹחָנָן. מִפְּנֵי מַה אָֽמְרוּ. שְׁיֵּרֵי מְנָחוֹת מְחַבְּרִין אֶת עַצְמָן. לֹא מִפְּנֵי שֶׁנִּזְקְקוּ לְכֵילְייָן. וְהָכָא שֶׁנִּזְקְקוּ לְכֵילְייָן. אָמַר רִבִּי מַתַּנְייָה. וְכִי סוֹלֶת וּקְטוֹרֶת וּלְבוֹנָה וּגְחָלִים לֹא בְכַמָּה כֵלִים הֵן קְרֵיבִין. וְאַתְּ אָמַר. הַכֶּלִי מְצָרֵף. וְהָכָא הַכֶּלִי מְצָרֵף. כַּהֲנָא שָׁאַל לְרַבָּנִין דְּתַמָּן. מִנְחָה חֲלוּקָה (בְבִסָּה) <i data-overlay=""Vilna Pages"" data-value=""17b""></i>[בְגַסָּה]. נִיטְמֵאת זוֹ נִיטְמֵאת זוֹ. אָֽמְרוּן לֵיהּ. נִיטְמֵאת זוֹ נִיטְמֵאת זוֹ. וְקָֽפְצָה טוּמְאָה. אָֽמְרוּן לֵיהּ. וְקָֽפְצָה טוּמְאָה. אֲפִילוּ אֲחֶרֶת בֵּינְתַּיִים. אָֽמְרוּן לֵיהּ. אֲפִילוּ אֲחֶרֶת בֵּינְתַּיִים. קוֹמֶץ מִזּוֹ לַזּוֹ. אָֽמְרוּן לֵיהּ. שְׁמוּעָה לֹא שְׁמַעְנוּ. מִשְׁנָה שָׁנִינוּ. כַּהִיא דְתַנִּינָן לְתַמָּן. שְׁתֵּי מְנָחוֹת שֶׁלֹּא נִקְמָצוּ וְנִתְעָרְבוּ זוֹ בְזוֹ. אִם יָכוֹל לִקְמוֹץ מִזּוֹ בִּפְנֵי עַצְמָהּ וּמִזּוֹ בִּפְנֵי עַצְמָהּ כְּשֵׁירוֹת. וְאִם לָאו פְּסוּלוֹת. [וְ]אִין שְׁיֵרֶיהָ שֶׁל זוֹ מַפְסִיקִין לְזוֹ. אָתָא רִבִּי יַעֲקֹב בַּר אָחָא רִבִּי יָסָא בֵשֵׁם רִבִּי יוֹחָנָן. קוֹמֶץ מִזּוֹ עַל זוֹ. נִיטְמֵאת זוֹ נִיטְמֵאת זוֹ. הָאֶמְצָעִית לֹא נִיטְמֵאת. לֹא כֵן תַּנֵּי. כַּ֥ף אַחַ֛ת. שֶׁהִיא עוֹשָׂה מַה שֶׁבְּתוֹכָהּ אַחַת. אָמַר רִבִּי חִינְנָה. אֵין הַכֶּלִי מְצָרֵף אֶלָּא דָּבָר שֶׁהוּא אָסוּר לוֹ.","ומציעים בעיה: <b>רבי בון בר חייה</b> (אמורא ארץ ישראלי בדור השלישי) <b>בעי</b> – שואל (מסתפק)<b>: קומץ, מהו שייקרב בשני כלים?</b> – אם הכוהן הקומץ מן המנחה לא נתן את הקומץ בכלי אחד אלא חילק אותו ונתן חלק אחד ממנו בכלי אחד וחלק אחר ממנו בכלי שני, האם הקומץ שחלקו בשני כלים מתקדש ומקטירים אותו על המזבח, או שמא אין הקומץ מתקדש ואין מקטירים אותו על המזבח?<br>ופושטים את הבעיה ממקור תנאי: <b>התיב</b> – השיב (הקשה) <b>רבי חנין</b> (אמורא ארץ ישראלי בדור השלישי)<b>: והא תנינן:</b> – והרי שנינו (במשנתנו): <b>הכלי מצרף!</b> – כיצד אפשר לשאול בקשר למקרה זה, והרי התשובה לכך עולה בבירור ממשנתנו, כמבואר להלן? - ויש להציע אפשרות כדי לדחותה: <b>אין תימר</b> – אם תאמר, <b>שקומץ קרב בשני כלים</b> – קומץ שחלקו בשני כלים מקטירים אותו על המזבח, <b>-</b> ויש לדחות את האפשרות בהצעת פרשנות למקור התנאי הפותרת את הבעיה: <b>וליי דא מילה תנינן:</b> – ולאיזה דבר (לעניין מה) שנינו: <b>הכלי מצרף?</b> – אם מקטירים קומץ שחלקו בשני כלים ואין צריך לקדש ולהקטיר את שני חלקי הקומץ בכלי אחד, מדוע נאמר במשנתנו שהכלי מצרף אותם כשהם נמצאים בכלי אחד? אלא על כורחך נאמר במשנתנו כך מפני שצריך לקדש ולהקטיר את שני חלקי הקומץ בכלי אחד ואין מקטירים קומץ שחלקו בשני כלים.<br>ומציעים מימרה שממנה מקשים על הדעה שהובאה לפני כן: <b>אמר רבי לעזר דרומייא</b> – הדרומי (אמורא ארץ ישראלי בדור החמישי, מהדרום (מלוד או מסביבתה))<b>: לא כן אמר</b> – (וכי) לא כך אומר <b>רבי יוסי בירבי זמינא בשם רבי יוחנן: מפני מה אמרו</b> – חכמים<b>: שירי מנחות מחברין את עצמן</b> – הכלי מצרף שיירי מנחות שבתוכו, שאם נטמאו מקצתם - נטמאו כולם<b>? לא</b> (מילת 'לא' נשתרבבה מדברי רבי מתניה לעיל (""שערי תורת ארץ ישראל""), והיא יתירה (""ספר ניר"")) <b>מפני שנזקקו לכיליין</b> – אף שאינם צריכים כעת לאחר הקמיצה להיות בכלי, מכל מקום קודם לכן בשעת הקמיצה היו צריכים להיות בכלי שיקדשם, ולכן הכלי מצרפם כעת<b>?!</b> (בתמיהה) <b>והכא</b> – וכאן (הדין הבא לפני כן חל גם במקרה הנידון), מפני <b>שנזקקו לכליין</b> – אף שאין שני חלקי הקומץ צריכים לאחר הקמיצה להיות בכלי אחד, מכל מקום קודם לכן בשעת הקמיצה היו צריכים להיות בכלי אחד, ולכן הכלי מצרף אותם לאחר הקמיצה כשהם נמצאים בכלי אחד. הרי שאפשר שמקטירים קומץ שחלקו בשני כלים, שלא כמו שפשט רבי חנין את הבעיה<b>.</b><br><b>אמר רבי מתנייה</b> (אמורא ארץ ישראלי בדור החמישי)<b>: וכי סולת</b> (מילת 'סולת' נשתרבבה מדברי רבי מתניה עצמו לעיל (""שערי תורת ארץ ישראל"")) (<b>ו</b>)<b>קטורת ולבונה וגחלים לא בכמה כלים הן קריבין?!</b> (בתמיהה) – הרי קטורת ולבונה וגחלים אפשר להביאם ולקדשם בכמה כלים ולא רק בכלי אחד! (סולת למנחה אסור להביאה ולקדשה בכמה כלים כשמביאה כשיעור) <b>ואת אמר:</b> – ואתה אומר (הדין החל במקרים אלה): <b>הכלי מצרף</b> – כשהם נמצאים בכלי אחד<b>, והכא</b> – וכאן (הדין הבא לפני כן חל גם במקרה הנידון), <b>הכלי מצרף</b> – אף שאין שני חלקי הקומץ צריכים לאחר הקמיצה להיות בכלי אחד, מכל מקום הכלי מצרף אותם לאחר הקמיצה כשהם נמצאים בכלי אחד. הרי שאפשר שמקטירים קומץ שחלקו בשני כלים<b>.</b><br><br><small>ב<b>בבלי מנחות</b> ז,ב אמרו: אתמר: קומץ שחילקו בשני כלים - רב נחמן אמר: אינו קדוש; רבא אמר: קדוש.<br><br>בבבלי נחלקו אמוראים בבעיה שבירושלמי.</small><br><br>ומציעים סדרת שאלות ותשובות בעניין צירוף ובעניין קמיצה של מנחה שנחלקה: <b>כהנא</b> (רב כהנא הראשון, אמורא בבלי בדור הראשון) <b>שאל לרבנין דתמן</b> – שאל את החכמים של שָׁם (שאל את חכמי בבל)<b>: מנחה חלוקה בב</b>י<b>סה</b> (כלי ששימש ללישת בצק ולהכלת נוזלים. מקור המילה ביוונית. - מגיה במסירה שלפנינו שיבש 'בגסה') – אם חילקו מנחה והניחו את שני חלקיה בביסה, שבה בוללים מנחות<b>, ניטמאת זו - ניטמאת זו?</b> – מה הדין במקרה שנטמא חלק אחד של המנחה? האם גם החלק השני של המנחה נטמא?<br><b>אמרון ליה:</b> – אמרו לו (חכמי בבל לכהנא): <b>ניטמאת זו - ניטמאת זו</b> – אם נטמא חלק אחד של המנחה - גם החלק השני של המנחה נטמא, מפני שהכלי מצרף אותם<b>.</b><br>ועוד שאל כהנא את חכמי בבל: <b>וקפצה טומאה?</b> – האם הטומאה קופצת מצד אחד של הכלי לצד השני? האם החלק השני של המנחה נטמא אף כשאין שני החלקים נוגעים זה בזה?<br><b>אמרון ליה:</b> – אמרו לו (חכמי בבל לכהנא): <b>וקפצה טומאה</b> – החלק השני של המנחה נטמא אף כשאין שני החלקים נוגעים זה בזה, מפני שהכלי מצרף אותם אף כשאינם נוגעים זה בזה<b>.</b><br>ועוד שאל כהנא את חכמי בבל: <b>אפילו אחרת בנתיים?</b> – האם הטומאה קופצת אף כשהניחו מנחה אחרת בביסה בין שני חלקי המנחה? האם החלק השני של המנחה נטמא אף כשהניחו מנחה אחרת בביסה בין שני חלקי המנחה? (המנחה האחרת אינה נטמאת, ולכן יש לשאול האם היא מפסיקה בין שני חלקי המנחה?)<br><b>אמרון ליה:</b> – אמרו לו (חכמי בבל לכהנא): <b>אפילו אחרת בנתיים</b> – החלק השני של המנחה נטמא אף כשהניחו מנחה אחרת בביסה בין שני חלקי המנחה, מפני שהכלי מצרף אותם אף כשיש מנחה אחרת ביניהם<b>.</b><br>ועוד שאל כהנא את חכמי בבל: <b>קומץ מזו לזו?</b> – האם יכול לקמוץ מזו על זו? האם קמיצה מחלק אחד של המנחה נחשבת כקמיצה גם מהחלק השני אף כשאינם נוגעים זה בזה ויש מנחה אחרת ביניהם? האם הכלי מצרף אף לעניין קמיצה ולא רק לעניין טומאה?<br><b>אמרון ליה:</b> – אמרו לו (חכמי בבל לכהנא): <b>שמועה</b> – מאמר אמורא, <b>לא שמענו</b> – על מקרה זה<b>, משנה שנינו</b> – על מקרה כיוצא בזה<b>.</b> ומציעים מראה מקום למשנה: <b>כהיא דתנינן</b> (<b>ל</b>)<b>תמן:</b> – כמו (המשנה) ההיא ששנינו שם (משנה מנחות ג,ג): <b>שתי מנחות שלא נקמצו</b> – שטעונות קמיצה ועדיין לא נקמצו, <b>ונתערבו זו בזו</b> – שנפלו שתיהן לתוך כלי אחד זו בצד זו<b>, אם יכול לקמוץ מזו בפני עצמה ומזו בפני עצמה</b> – שאפשר לברר מקצת מכל מנחה שלא נתערבה, ויש בה כדי קומץ, <b>- כשירות</b> – המנחות<b>, ואם לאו</b> – שאינו יכול לקמוץ מכל אחת בפני עצמה, <b>- פסולות</b> – שאין המנחה ניתרת אלא בקומץ שבא ממנה ולא ממנחה אחרת, ואם נתערב בקומץ ממנחה אחרת - אין המנחה כשירה<b>.</b> - ויש לתמוה: <b>ואֵין שיריה של זו מפסיקין לזו?!</b> (בתמיהה) – הרי במקרה שיכול לקמוץ מכל מנחה בפני עצמה, שיירי מנחה אחת מפסיקים בין הקומץ ובין השיירים של המנחה השנייה, שכן שיירי המנחות, שהם חלקי שתי המנחות שנתערבו זה בזה שאינו קומץ מהם, נמצאים בין חלקי שתי המנחות שלא נתערבו שהוא קומץ מהם, ואף על פי כן המנחות כשרות. הרי שקמיצה מחלק אחד של המנחה נחשבת כקמיצה גם מהחלק השני אף כשאינם נוגעים זה בזה ויש מנחה אחרת ביניהם, מפני שהכלי מצרף אותם אף לעניין זה ולא רק לעניין טומאה. נמצא שיכול לקמוץ מזו על זו (תשובתם של חכמי בבל אינה עולה בצורה מפורשת מן המשנה, אלא הוסקה מן הדיון בה).<br><br>ומציעים מסורת המאשרת את הדברים שבאים לפני כן: <b>אתא</b> – בא <b>רבי יעקב בר אחא</b> (אמורא ארץ ישראלי בדור השלישי והרביעי) ואמר בשם <b>רבי יסא</b> (אמורא ארץ ישראלי בדור השלישי) שאמר <b>בשם רבי יוחנן</b> (גדול אמוראי ארץ ישראל בדור השני)<b>: קומץ מזו על זו</b> – כמו שאמרו חכמי בבל<b>. ניטמאת זו - ניטמאת זו</b> – כמו שאמרו חכמי בבל<b>. האמצעית לא ניטמאת</b> – אם נטמא חלק אחד של המנחה - לא נטמאת המנחה האחרת שבין שני חלקי המנחה שנטמאים (גם חכמי בבל סברו שהאמצעית לא נטמאת). דברים אלה מאשרים את תשובותיהם של חכמי בבל לשאלותיו של כהנא<b>.</b><br><br>ומציעים קושיה ממקור תנאי על האמור לפני כן: <b>לא כן תני:</b> – (וכי) לא כך שונה (התנא): נאמר בקורבנות הנשיאים בחנוכת המזבח: <b>""כַּף אַחַת</b> עֲשָׂרָה זָהָב מְלֵאָה קְטֹרֶת<b>""</b> (במדבר ז,יד) – כף זהב שמשקלה עשרה שקלים, מלאה קטורת להקרבה על מזבח הקטורת; ויש לדרוש את המילים ""כף אחת"": <b>- שהיא עושה מה שבתוכה אחת</b> – על ידי הכף נחשבים כל הדברים הנמצאים בה כאילו הם יחידה אחת<b>?!</b> (בתמיהה) – הרי שהכלי מצרף כל מה שבתוכו, ואם כן, מדוע האמצעית לא נטמאת? (מלשון המשנה ""הכלי מצרף"" משמע שהכלי מצרף רק חלקים של דבר שהיה שלם מתחילה ונחלק אבל אינו מצרף דברים שהיו חלוקים מתחילה, ברם מלשון הברייתא משמע שהכלי מצרף כל מה שבתוכו, ולכן הקשו מהברייתא)<br>ומתרצים את הקושיה: <b>אמר רבי חיננה</b> (אמורא ארץ ישראלי בדור השלישי)<b>: אין הכלי מצרף אלא דבר שהוא אסור לו</b> (קשור לו, זקוק לו (כמו הלשון לעיל 'נזקקו לכליין')) – דבר הצריך להיות בכלי לשם קידושו וכיוצא בזה - הכלי מצרפו לקבל טומאה, אף כשאין כל חלקיו נוגעים זה בזה, אבל דבר שאינו צריך להיות בכלי - אין הכלי מצרפו. והאמצעית, כיוון שאינה צריכה להיות בכלי כדי לקדשה, אין הכלי מצרפה ואינה נטמאת<b>.</b><br><br><small>ב<b>בבלי מנחות</b> כג,ב-כד,א אמרו: כי סליק רב כהנא (לארץ ישראל), אשכחינהו לבני רבי חייא (אמוראים ארץ ישראלים בדור הראשון) דיתבי וקאמרי: עישרון (של מנחה) שחילקו והניחו בביסא (ואין חלקיו נוגעים זה בזה), ונגע טבול יום באחד מהם, מהו? (האם נפסל גם חבירו או שלא?) כי תנן: כלי מצרף מה שבתוכו לקודש (שאם נגע טבול יום במקצת - נטמא הכול) - היכא דנגעי אהדדי, אבל היכא דלא נגעי אהדדי - לא; או דילמא לא שנא?<br>אמר להו איהו (רב כהנא): מי תנן: ""כלי מחבר""? ""כלי מצרף"" תנן, כל שהוא (בכל אופן, גם בלא מגע).<br>(ועוד שאלו בני רבי חייא את רב כהנא:) הושיט אחד לביניהם (בין שני חצאי העישרון שהיו בכלי), מהו?<br>אמר להו (רב כהנא): צריך לכלי (כגון שני חצאי העישרון, שצריכים כלי כדי לקדשם) - כלי מצרפו, אין צריך לכלי (כגון מה שהושיט ביניהם) - אין כלי מצרפו.<br>(ועוד שאלו בני רבי חייא את רב כהנא:) הושיט טבול יום את אצבעו לביניהם (באוויר שבין שני חצאי העישרון, ולא נגע באחד מהם), מהו? (האם נטמאו?)<br>אמר להו: אין לך דבר שמיטמא מאווירו (את מה שנמצא בו) אלא כלי חרס בלבד.<br>הדר איהו (רב כהנא) בעא מינייהו (מבני רבי חייא): מהו לקמוץ מזה על זה? (כשקומץ מחצי עישרון אחד, האם תעלה הקמיצה גם לחצי האחר?) צירוף דאורייתא (והרי זו קמיצה) או דרבנן (ואין זו קמיצה, שהרי אין כאן עישרון שלם של מנחה)?<br>אמרו לו: זו לא שמענו, כיוצא בה שמענו, דתנן (משנה מנחות ג,ג): שתי מנחות שלא נקמצו ונתערבו זו בזו, אם יכול לקמוץ מזו בפני עצמה ומזו בפני עצמה - כשירות, ואם לאו - פסולות. כי יכול לקמוץ (כשיכול לקמוץ מכל אחת בפני עצמה) מיהא כשירות, אמאי? (מדוע מועילה הקמיצה?) הך דמערב הא לא נגע! (חלק זה שמעורב במנחה האחרת הרי אינו נוגע בחלק שממנו הוא קומץ! אלא מכאן שצירוף הכלי מועיל לקמוץ מזה על זה)<br><br>בני רבי חייא, שרב כהנא נשא ונתן עימם לפי הבבלי, מכונים בירושלמי ""רבנין דתמן"" (חכמי בבל), כי היו מבבל.<br>לפי הבבלי, בני רבי חייא שאלו את השאלות הראשונות ורב כהנא השיב, והוא שאל את השאלה האחרונה והם השיבו. ולפי הירושלמי, הוא שאל את כל השאלות והם השיבו.<br>השאלה הראשונה בבבלי היא השאלות הראשונה והשנייה בירושלמי.<br>השאלה השנייה בבבלי (""הושיט אחד לביניהם""), שנאמרו בה כמה פירושים, היא כנראה השאלה השלישית בירושלמי (""אפילו אחרת בנתיים""). מתשובת הבבלי לשאלה זו עולה שהשאלה היא האם האמצעית נטמאת, שלא כמו בירושלמי. התשובה בבבלי לשאלה זו (""צריך לכלי - כלי מצרפו..."") היא כדברי רבי יוחנן (""האמצעית לא ניטמאת"") ורבי חיננה (""אין הכלי מצרף אלא..."") בירושלמי.<br>השאלה השלישית בבבלי אינה בירושלמי.<br>השאלה האחרונה בבבלי היא השאלה האחרונה בירושלמי. המשפט שצורף לשאלה זו בבבלי ""צירוף דאורייתא או דרבנן?"" הוא תוספת של סתם הבבלי ואינו מדברי רב כהנא.<br>בבבלי דייק רב כהנא מלשון משנתנו שנאמר בה ""הכלי מצרף"" ולא נאמר ""הכלי מחבר"", שאין משנתנו דנה בכגון שהמאכלים המונחים בכלי נגעו זה בזה אלא בכגון שלא נגעו. אבל מהירושלמי לעיל משמע שאין הבדל בין ""מצרף"" ובין ""מחבר"", שכן אמרו לעיל בעניין הדין שהכלי מצרף ש""כלי שרת מחברים"" ו""שיירי מנחות מחברים את עצמם"" והכוונה 'מצרפים'.<br><br>ב<b>ספרי במדבר</b> פסקה מט נאמר: ""כף אחת"" - שעושה מה שבתוכה אחת.<br><br>ב<b>בבלי חגיגה</b> כג,ב אמרו: ""הכלי מצרף מה שבתוכו לקודש, אבל לא לתרומה"". - מנא הני מילי? - אמר רבי חנין: דאמר קרא: ""כף אחת עשרה זהב מלאה קטורת"" (במדבר ז,יד) - הכתוב עשאו לכל מה שבכף אחת.<br><br>הדרשה בספרי צוטטה כלשונה בירושלמי, ואילו בבבלי היא הובאה בשם האמורא רבי חנין בפרשנותו למשנה.<br><br>בבבלי מנחות זכר המסרן את שמות המשתתפים ואת השאלות שנשאלו, אך לא זכר מי שאל ומי ענה, וכך הפך בין רב כהנא לבני רבי חייא. רק בחלק השני של הסוגיה תיקן הבבלי את הדבר באומרו: ""הדר איהו בעא מינייהו"". הבבלי לא עמד על כך שדעתו של רב כהנא מצויה בבבלי חגיגה כג,ב (אבל בעלי התוספות במנחות עמדו על כך, שבחגיגה אמר רב כהנא עצמו שצירוף בכלי הוא מדרבנן, ולמה שאל רב כהנא את בני רבי חייא האם צירוף הוא דאורייתא או דרבנן?) (""סוגיות ארץ ישראליות לסדר קדשים"", כרך א, עמוד 170 והערה 634).<br><br>רב כהנא כאן (בבבלי חגיגה) הוא רב כהנא מאוחר, בעוד ששם (בבבלי מנחות) הוא רב כהנא הראשון חברם של בני רבי חייא הנושאים ונותנים עימו שם. ומיושבת קושיית בעלי התוספות במנחות על רב כהנא שם שמסתפק האם צירוף דאורייתא או דרבנן (""מקורות ומסורות"", מועד ג, עמוד תרח).</small><br>במשנה להלן שנינו, שחכמים עשו מעלה בקודש שאסור לאכול אוכלים נגובים (מאכלים יבשים שלא באו עליהם מים ולא הוכשרו לקבל טומאה) בידיים מסואבות (טמאות), שהקודש מקבל טומאה אפילו לא באו עליו מים. בבבלי קראו למעלה זו ""חיבת (חשיבות) הקודש""."
Jerusalem Talmud Chagigah 3:2:6,רִבִּי שִׁמְעוֹן בֶּן לָקִישׁ בָּעֵי. צְרִיד שֶׁלְמְנָחוֹת מָהוּ שֶׁיֵּעָשֶׂה מִינְייָן. הָתִיב רִבִּי לָֽעְזָר. וְהָֽכְתִיב מִֽכָּל־הָאוֹכֶל אֲשֶׁ֣ר יֵֽאָכֵ֗ל אֲשֶׁ֨ר יָבֹא עָלָי֛ו מַיִ֭ם יִטְמָ֑א. אֶת שֶׁטּוּמְאָתוֹ עַל יְדֵי מַיִם עוֹשֶׂה מִינְייָן. אֶת שֶׁאֵין טוּמְאָתוֹ עַל יְדֵי מַיִם אֵינוֹ עוֹשֶׂה מִינְייָן. הָתִיב רִבִּי יוֹסֵי. הֶרֵי נִבְלַת עוֹף הַטָּהוֹר הֲרֵי הִיא מְטַמָּא טוּמְאַת אוֹכְלִים בְּלֹא הֶכְשֵׁר וּבְלֹא טוּמְאָה. מִפְּנֵי שֶׁסּוֹפָהּ לְטַמְּאוֹת טוּמְאָה חֲמוּרָה. מַאי כְדוֹן. מִֽכָּל־הָאוֹכֶל אֲשֶׁ֣ר יֵֽאָכֵ֗ל. אֶת שֶׁטּוּמְאָתוֹ מִשֵּׁם אוֹכֶל עוֹשֶׂה מִינְייָן. וְאֶת שֶׁאֵין טוּמְאָתוֹ מִשֵּׁם אוֹכֶל אֵינוֹ עוֹשֶׂה מִינְייָן.,"מציעים בעיה בעניין המעלה שעשו בקודש שהוא מקבל טומאה אפילו לא באו עליו מים: <b>רבי שמעון בן לקיש</b> (מגדולי אמוראי ארץ ישראל בדור השני) <b>בעי</b> – שואל (מסתפק)<b>: צריד של מנחות</b> – חלק של מנחה שהוא יבש, שלא נבלל יפה בשמן, ונמצא שלא הוכשר לקבל טומאה על ידי משקה שבא עליו<b>, מהו שיֵעָשה מיניין</b> – לטמא אחרים<b>?</b> – האם צריד של מנחות שנגע בטומאה מקבל טומאה כדי לטמא אחרים ולמנות בו את דרגות הטומאה של ראשון לטומאה ושני לטומאה, שאם נטמא באב הטומאה - מונים אותו ראשון לטומאה, והוא מטמא מאכל אחר ועושה אותו שני לטומאה, ואם נטמא בראשון לטומאה - מונים אותו שני לטומאה, והוא מטמא מאכל אחר ועושה אותו שלישי לטומאה; או שמא אינו מקבל טומאה כדי לטמא אחרים ולמנות בו את דרגות הטומאה של ראשון לטומאה ושני לטומאה, שאם נטמא - אין מונים אותו ראשון לטומאה או שני לטומאה, ואינו מטמא מאכלים אחרים, והוא פסול להקרבה ולאכילה בלבד? (במילים אחרות: האם המעלה שעשו בקודש, שהוא מקבל טומאה אפילו לא באו עליו מים, נאמרה רק לאסור באכילה כמפורש במשנה, או שמא היא נאמרה גם לטמא אחרים?)<br>ופושטים את הבעיה ממקור תנאי: <b>התיב</b> – השיב (הקשה) <b>רבי לעזר</b> (אמורא בדור השני)<b>: והכתיב:</b> – והרי כתוב (בדיני טומאה וטהרה): <b>""מִכָּל הָאֹכֶל אֲשֶׁר יֵאָכֵל</b>, <b>אֲשֶׁר יָבוֹא עָלָיו מַיִם</b>, <b>יִטְמָא""</b> (ויקרא יא,לד) – כל מאכל הראוי והמיועד לאכילה, שיבואו עליו מים - יהיה ראוי להיטמא (הכוונה שאוכל עשוי להיטמא, אם הוכשר לכך על ידי משקה); ויש לדרוש את הכתוב: <b>- את שטומאתו על ידי מים</b> – מאכל שנטמא משום שהוכשר לקבל טומאה על ידי שבאו עליו מים (או אחד משאר שבעת המשקים), <b>- עושה מיניין</b> – לטמא אחרים (המילה ""יִטְמָא"" נדרשת כאילו היא נקראת ""יְטַמֵּא"")<b>, את שאין טומאתו על ידי מים</b> – מאכל שאינו נטמא משום שהוכשר לקבל טומאה על ידי שבאו עליו מים (או אחד משאר שבעת המשקים), <b>- אינו עושה מיניין</b> – לטמא אחרים<b>!</b> – כיצד אפשר לשאול בקשר למקרה של צריד של מנחות, והרי התשובה לכך עולה בבירור מהמקור התנאי הזה, שצריד של מנחות, שלא הוכשר לקבל טומאה על ידי שבאו עליו מים, והוא נטמא משום המעלה שעשו בקודש, אינו עושה מניין לטמא אחרים?<br>ומציעים קושיה כדי לפרוך את הדעה המופיעה לפני כן: <b>התיב</b> – השיב (הקשה) <b>רבי יוסי</b> (מגדולי אמוראי ארץ ישראל בדור הרביעי)<b>: הרי נבלת עוף הטהור, הרי היא מטמא</b>ה <b>טומאת אוכלים בלא הכשר ובלא טומאה</b> – נבלת עוף טהור אינה צריכה שיבואו עליה מים כדי להכשירה לקבל טומאה, ואינה צריכה שייגע בה אב הטומאה כדי לטמאה, לפי שהיא מטמאה מחמת עצמה<b>, מפני שסופה לטמאות טומאה חמורה</b> – נבלת עוף טהור מטמאת בבית הבליעה, שהנוגע בבגדים או בכלים בשעה שכזית מנבלת עוף טהור נמצא בבית בליעתו, הרי הם נטמאים ונעשים ראשון לטומאה. וכיוון שחמוּר דינה של נבלת עוף טהור כשהיא בבית הבליעה, שהיא מטמאת כלים כאב הטומאה, לפיכך דינה מקודם כדין אוכלים שנגעו באב הטומאה, שהם נעשים ראשון לטומאה, אף על פי שלא הוכשרה לקבל טומאה ולא נגעה באב הטומאה, ואם נגע כשיעור ביצה ממנה באוכלים טהורים - נטמאים ונעשים שני לטומאה (ראה משנה טהרות א,א)<b>!</b> – הרי שגם דבר שאין טומאתו על ידי מים עושה מניין לטמא אחרים, שלא כדברי רבי לעזר! ולכן נדחתה פשיטת הבעיה.<br>ומציעים פתרון לבעיה עקב דחיית הפשיטה בשלב הקודם של הסוגיה: <b>מאי כדון?</b> – מה היא עכשיו (שלא נפשטה הבעיה)? - כתוב (בדיני טומאה וטהרה): <b>""מִכָּל הָאֹכֶל אֲשֶׁר יֵאָכֵל</b>, אֲשֶׁר יָבוֹא עָלָיו מַיִם, יִטְמָא<b>""</b> (ויקרא יא,לד); ויש לדרוש את הכתוב בדרך אחרת: <b>- את שטומאתו מִשֵּׁם</b> (משום) <b>אוכל</b> – מאכל שנטמא משום שהוא מאכל, <b>- עושה מיניין</b> – לטמא אחרים (המילה ""יִטְמָא"" נדרשת כאילו היא נקראת ""יְטַמֵּא"". - נבלת עוף טהור טומאתה משום אוכל)<b>, ואת שאין טומאתו מִשֵּׁם</b> (משום) <b>אוכל</b> – מאכל שאינו נטמא משום שהוא מאכל, <b>- אינו עושה מיניין</b> – לטמא אחרים. ולכן צריד של מנחות, שאינו נטמא משום שהוא מאכל אלא משום המעלה שעשו בקודש, אינו עושה מניין לטמא אחרים. כך נפשטה הבעיה (לפי דרשת רבי לעזר, מאכל מטמא אחרים אם טומאתו על ידי מים. ואילו לפי הדרשה בסוף, מאכל מטמא אחרים אם טומאתו משום אוכל, אך ודאי שאינו נטמא אלא על ידי מים)<b>.</b><br><br><small>ב<b>בבלי חולין</b> לו,א אמרו: בעי רבי שמעון בן לקיש: צריד של מנחות (סולת יבשה של מנחה, שלא נבללה בשמן, וכך לא הוכשרה במשקה לקבל טומאה, ומכל מקום כשנגעה בה טומאה היא פסולה להקרבה ולאכילה משום חיבת הקודש המכשירה אותה לקבל טומאה), מונים בו ראשון ושני (כדרך שמונים בכל מאכל שנטמא, שאם נגע באב הטומאה נעשה ראשון לטומאה ועושה שני) או אין מונים בו ראשון ושני? כי מהניא חיבת הקודש לפסולא דגופיה (לפסול אותו עצמו להקרבה ולאכילה), אבל למימנא ביה ראשון ושני לא, או דילמא לא שנא?<br>אמר רבי אלעזר: תא שמע: ""מכל האוכל אשר ייאכל אשר יבוא עליו מים - יטמא"" (ויקרא יא,לד) - אוכל הבא במים הוכשר (לקבל טומאה ולמנות בו ראשון ושני), אוכל שאינו בא במים לא הוכשר (והוא הדין לצריד של מנחות).<br><br>בבבלי דחו את דברי רבי אלעזר, ובסופה של הסוגיה שם לא פשטו את הבעיה של רבי שמעון בן לקיש.<br><br>לסוגיה בירושלמי כאן על צריד של מנחות ולסוגיות בירושלמי להלן על המשנה ""הרביעי בקודש פסול, והשלישי בתרומה"" יש מקבילות בבבלי חולין על המשנה חולין ב,ה המובאת בירושלמי להלן. אפשר שמשום כך הובאה הסוגיה על צריד של מנחות בירושלמי כאן ולא להלן על המשנה ""אוכלין אוכלים נגובים בידים מסואבות בתרומה, אבל לא בקודש"". המקבילות בבבלי (שהבאנו כאן ולהלן) הן של אמוראי ארץ ישראל, ונראה שבירושלמי למסכת חולין (שהיה ואבד) על המשנה שם היו כל הסוגיות הללו שבירושלמי למסכת חגיגה.</small>"
Jerusalem Talmud Chagigah 3:2:7,"רִבִּי יוֹנָתָן בְּשֵׁם רִבִּי. הָאוֹכֵל אוֹכֶל שְׁלִישִׁי בַתְּרוּמָה נִפְסָל גּוּפוֹ מִלּוֹכַל בַּתְּרוּמָה. רִבִּי שְׁמוּאֵל בַּר רַב יִצְחָק בָּעֵי. מַה. רִבִּי כְרִבִּי אֱלִיעֶזֶר. דְּתַנִּינָן תַּמָּן. הָאוֹכֵל אוֹכֶל רִאשׁוֹן רִאשׁוֹן. הָאוֹכֵל אוֹכֶל שֵׁינִי שֵׁינִי. הָאוֹכֵל אוֹכֶל שְׁלִישִׁי שְׁלִישִׁי. דִּבְרֵי הַכֹּל הִיא. כְּדֵי שֶׁיְּהֵא בָדֵל מִן תַתְּרוּמַה. וְדִכְווָתָהּ. הָאוֹכֵל אוֹכֶל שֵׁינִי בְמַעֲשֵׂר נִפְסָל גּוּפוֹ מִלּוֹכַל בְּמַעֲשֵׂר. נִישְׁמְעִינָהּ מִן הָדָא. וַחֲכָמִים אוֹסְרִין <i data-overlay=""Vilna Pages"" data-value=""18a""></i>בַּמַּעֲשֵׂר. וְלָא שְׁמִיעַ [לָהוּ] דְאָמַר רִבִּי שְׁמוּאֵל בְּשֵׁם רִבִּי זְעוּרָה. מָהוּ וַחֲכָמִים אוֹסְרִין בַּמַּעֲשֵׂר. נִפְסָל גּוּפוֹ מִלּוֹכַל בְּמַעֲשֵׂר. וְדִכְווָתָהּ. הָאוֹכֵל אוֹכֶל רְבִיעִי בַקּוֹדֶשׁ נִפְסָל גּוּפוֹ מִלּוֹכַל בַּקּוֹדֶשׁ. נִישְׁמְעִינָהּ מִן הָדָא. דְּאָמַר רִבִּי יִרְמְיָה בְשֵׁם רִבִּי בָּא בַּר מָמָל. עָשׂו אוֹתוֹ כְּאוֹכֵל אוֹכֶל רְבִיעִי בַקּוֹדֶשׁ. הָדָא אָֽמְרָה. הָאוֹכֵל אוֹכֶל רְבִיעִי בַקּוֹדֶשׁ נִפְסָל גּוּפוֹ מִלּוֹכַל בַּקּוֹדֶשׁ. עַד כְּדוֹן בְּקָדְשֵׁי מִזְבֵּחַ הַמְקוּדָּשִׁין. וַאֲפִילוּ בְּחוּלִין שֶׁנַּעֲשׂוּ עַל טַהֲרַת הַקּוֹדֶשׁ. נִישְׁמְעִינָהּ מִן הָדָא. [דְּתַנִּינָן תַּמָּן.] הַשּׁוֹחֵט בְּהֵמָה חַייָה וְעוֹף וְלֹא יָצָא מֵהֶן דָּם. כְּשֵׁירִין וְנֶאֱכָלִים בְּיָדַיִם מְסוֹאָבוֹת. אַף עַל פִּי שֶׁלֹּא הוּכְשְׁרוּ בְדָם. רַבִּי שִׁמְעוֹן אוֹמֵר הוּכְשְׁרוּ בַשְּׁחִיטָה׃ רִבִּי לָֽעְזָר בְּשֵׁם רִבִּי הוֹשַׁעְיָה. מַתְנִיתָה בְּחוּלִין שֶׁנַּעֲשׂוּ עַל גַּב הַקּוֹדֶשׁ כְּרִבִּי יְהוֹשֻׁעַ. רִבִּי זְעוּרָא רִבִּי יָסָא רִבִּי יוֹחָנָן רִבִּי יַנַּיי בְשֵׁם רִבִּי. הָאוֹכֵל אוֹכֶל שְׁלִישִׁי בַתְּרוּמָה נִפְסָל גּוּפוֹ מִלּוֹכַל בַּתְּרוּמָה. וְלֹא מַתְנִיתָה הִיא שֶׁהַשְּׁלִישִׁי שֵׁינִי לַקּוֹדֶשׁ. מַתְנִיתָה בְּקָדְשֵׁי מִזְבֵּחַ הַמְקוּדָּשִׁין. דְּרַבָּא אֲתֲא מֵימַר לָךְ. וַאֲפִילוּ בְּחוּלִין שֶׁנַּעֲשׂוּ עַל גַּב הַקּוֹדֶשׁ. אָמַר רִבִּי בּוּן בַּר חִייָה קוֹמֵי רִבִּי זָעוּרָה. מַתְנִיתָה אָֽמְרָה כֵן. כִּכְּרוֹת הַקּוֹדֶשׁ בְּתוֹךְ גּוּמוֹתֵיהֶם <i data-overlay=""Venice Columns"" data-value=""79b""></i>הַמַּיִם מְקוּדָּשִׁין. בְּאַשׁ לָךְ דַּאֲתָא מֵימוֹר לָךְ. עָשָׂה מַשְׁקֶה פִיו כְּמַשְׁקֶה קוֹדֶשׁ. אָמַר רִבִּי זְעוּרָה. בְּמַה דַּתְּ אֲמַר תַּמָּן. עָשָׂה אֶת הַטָּהוֹר לַחַטָּאת כְּמֵי חַטָּאת וּכְאֶפֶר חַטָּאת. וְהָכָא עַשָׂה מַשְׁקֶה פִיו כְּמַשְׁקֶה קוֹדֶשׁ. רִבִּי זְעוּרָה רִבִּי יָסָא רִבִּי יוֹחָנָן רִבִּי יַנַּיי. וְלָא יָֽדְעִין אִין מַטֵּי בָהּ בְּשֵׁם רִבִּי. מַתְנִיתָה מִינָהּ קִיּוּמָה וּמִינָהּ תַּבָרָה. מִינָהּ קִיּוּמָה. שֶׁהַשְּׁלִישִׁי שֵׁינִי לַקּוֹדֶשׁ וְאֵין שֵׁינִי לַתְּרוּמָה. שֶׁנַּעֲשֶׂה לְטַהֲרַת הַתְּרוּמָה. <i data-overlay=""Vilna Pages"" data-value=""18b""></i>אֲבָל אִם נַעֲשֶׂה לְטַהֲרַת הַקּוֹדֶשׁ נַעֲשֶׂה גוּפוֹ שֵׁינִי אֶצֶל קוֹדֶשׁ. מִינָהּ תַּבָרָה. שֶׁהַשְּׁלִישִׁי שֵׁינִי לַקּוֹדֶשׁ וְלֹא שֵׁינִי לַתְּרוּמָה. שֶׁנַּעֲשִׂית לְטַהֲרַת הַקּוֹדֶשׁ. אֲבָל אִם נַעֲשֶׂה לְטַהֲרַת הַתְּרוּמָה נַעֲשֶׂה גוּפוֹ שֵׁינִי אֶצֶל הַתְּרוּמָה וְכָל־שֶׁכֵּן אֶצֶל הַקּוֹדֶשׁ.","במשנה שנינו: ""הרביעי בקודש פסול, והשלישי בתרומה"".<br><b>רבי יונתן</b> (אמורא ארץ ישראלי בדור הראשון) אמר <b>בשם רבי</b> (רבי יהודה הנשיא, תנא בדור החמישי)<b>: האוכל אוכל שלישי בתרומה</b> – אדם האוכל מאכל של תרומה שהוא שלישי לטומאה, אף על פי שהמאכל אינו מטמא תרומה אחרת לעשותה רביעי לטומאה, <b>- נפסל גופו מלוכל</b> (מלאכול) <b>בתרומה</b> – נעשה גופו של האדם שלישי לטומאה, והוא אסור לאכול תרומה<b>.</b><br>ומציעים קושיה: <b>רבי שמואל בר רב יצחק</b> (אמורא בדור השלישי) <b>בעי</b> – שואל (מקשה)<b>: מה?!</b> (בתמיהה) <b>רבי כרבי אליעזר</b> (בן הורקנוס, תנא בדור השני)<b>?!</b> – וכי דעת רבי שנזכרה לפני כן מתאימה לשיטת רבי אליעזר שדעתו מובאת בהמשך?! והרי היה לו לרבי ללכת בשיטת רבי יהושע שחלוק על רבי אליעזר, שכן ההלכה כמותו! - ומציעים מראה מקום לדברי רבי אליעזר: <b>דתנינן תמן:</b> – ששנינו שם (במקום אחר - משנה טהרות ב,ב, בעניין דרגות הטומאה): <b>רבי אליעזר אומר: האוכל אוכל ראשון</b> – האוכל מאכל טמא שהוא ראשון לטומאה, <b>- ראשון</b> – נעשה גופו ראשון לטומאה<b>, האוכל אוכל שיני</b> – האוכל מאכל שהוא שני לטומאה, <b>- שיני</b> – נעשה גופו שני לטומאה<b>, האוכל אוכל שלישי</b> – האוכל מאכל שהוא שלישי לטומאה, <b>- שלישי</b> – נעשה גופו שלישי לטומאה. אבל לשיטת רבי יהושע, האוכל מאכל שהוא ראשון לטומאה או שהוא שני לטומאה - נעשה גופו שני לטומאה, והאוכל מאכל שהוא שלישי לטומאה - נעשה גופו שני לטומאה לגבי קודש, אבל לגבי תרומה אינו נעשה שני לטומאה ואף לא שלישי לטומאה (חכמים גזרו שהאוכל אוכלים טמאים נפסל גופו מלאכול בתרומה והוא פוסל את התרומה במגעו. רבי אליעזר ורבי יהושע נחלקו בדרגת טומאתו של האוכל אוכלים טמאים. לדעת רבי אליעזר, טומאתו של האדם שווה לטומאת האוכל שהוא מכניס אל תוכו, ואילו לדעת רבי יהושע, בכל מקרה האדם נחשב לשני לטומאה. המחלוקת נוגעת גם לאכילת שלישי, ורבי יהושע מבחין במקרה זה בין קודש לתרומה)<b>.</b><br>ומתרצים את הקושיה בדחיית האפשרות שהוצעה בקושיה: <b>דברי הכל היא</b> – הדין שאמר רבי נכון לפי כל החכמים, ואף רבי יהושע מסכים לדין הזה<b>,</b> ומסבירים מדוע הדין נכון לפי כל החכמים: <b>כדי שיהא בדל</b> (פורש, מתרחק) <b>מן התרומה</b> – כוהן האוכל מאכל של תרומה שהוא שלישי לטומאה - אסור לאכול תרומה, כדי שלא יאכל תרומה שהיא שלישי לטומאה האסורה באכילה. ולא נחלק רבי יהושע על רבי אליעזר בדין האוכל מאכל שהוא שלישי לטומאה אלא לגבי נגיעה בתרומה אבל לא לגבי אכילת תרומה<b>.</b><br><br><small>ב<b>בבלי חולין</b> לה,א אמרו: אמר רבי יונתן אמר רבי: האוכל שלישי של תרומה עצמה - אסור לאכול (תרומה) ומותר ליגע (בתרומה).</small><br><br>ומציעים בעיה העולה מתוך השוואה: <b>ודכוותה</b> – ושכמותה (כמו שהאוכל אוכל שלישי בתרומה - נפסל גופו מלאכול בתרומה)<b>, האוכל אוכל שיני במעשר - נפסל גופו מלוכל במעשר?</b> – האם אדם האוכל מאכל של מעשר שני שהוא שני לטומאה - נעשה גופו של האדם שני לטומאה, והוא אסור לאכול מעשר שני? (הבעיה היא באוכל שהוא שני לטומאה, כי במעשר שני השני לטומאה פסול אבל לא השלישי לטומאה)<br>ופושטים את הבעיה ממקור תנאי: <b>נישמעינה מן הדא:</b> – נשמע (נלמד) אותה מזאת (המשנה - משנה פרה יא,ה): <b>וחכמים אוסרין במעשר</b> – האוכל אוכלים טמאים אסור לו לאכול מעשר שני. מכאן שהאוכל אוכל שני במעשר שני - נפסל גופו מלאכול במעשר שני<b>.</b><br><b>ולא שמיע</b> (צריך לומר: '<b>שמיעין</b>'. - מגיה במסירה שלפנינו הוסיף 'להו'. והיא על דרך הבבלי, ואין גורסים אותה. וכל הלשון כאן הוא באשגרה מן המופע הקודם בירושלמי לעיל ב,ה - ראה ""קורבן העדה"" (""אוצר לשונות ירושלמיים"", עמוד 557, הערה 991)) <b>דאמר</b> – ולא שמעו שאומר <b>רבי שמואל</b> (אמורא ארץ ישראלי בדור הרביעי) <b>בשם רבי זעורה</b> (רבי זירא, מגדולי אמוראי ארץ ישראל בדור השלישי)<b>: מהו</b> – מה פירושו הענייני של המשפט: <b>וחכמים אוסרין במעשר? נפסל גופו מלוכל במעשר</b> – אסור לו לאכול מעשר שני. - משפט זה הובא כאן באשגרה מלעיל ב,ה, ששם כשהציעו את המשנה במסכת פרה סברו שהחכמים פוסלים במעשר במגע, ולכן העירו 'ולא שמיעין...' שהחכמים אוסרים במעשר באכילה ולא פוסלים, אבל כאן כשפשטו מהמשנה במסכת פרה הבינו שהחכמים אוסרים במעשר באכילה, ולכן אין צורך להעיר<b>.</b><br><br>ומציעים בעיה העולה מתוך השוואה: <b>ודכוותה</b> – ושכמותה (כמו שהאוכל אוכל שלישי בתרומה - נפסל גופו מלאכול בתרומה)<b>, האוכל אוכל רביעי בקודש - נפסל גופו מלוכל בקודש?</b> – האם אדם האוכל מאכל של קודש שהוא רביעי לטומאה - נעשה גופו של האדם רביעי לטומאה, והוא אסור לאכול קודש?<br>ופושטים את הבעיה ממימרה אמוראית: <b>נישמעינה מן הדא</b> – נשמע (נלמד) אותה מזאת (המימרה)<b>, דאמר רבי ירמיה</b> (מגדולי אמוראי ארץ ישראל בדור השלישי והרביעי) <b>בשם רבי בא בר ממל</b> (אמורא ארץ ישראלי בדור השני והשלישי)<b>: עשו אותו כאוכל אוכל רביעי בקודש</b> – האונן (מי שמת לו אחד מקרוביו שהוא חייב להתאבל עליהם) לאחר שנגמר זמן אנינותו (יום המיתה והלילה שלאחריו), אף על פי שלא נטמא במתו, הצריכוהו חכמים טבילה כדי לאכול בקודשים, מפני שדנו אותו חכמים כמי שאוכל מאכל של קודש שהוא רביעי לטומאה, שדינו שהוא אסור לאכול קודש<b>.</b> ומציעים היסק: <b>הדא אמרה:</b> – זאת אומרת (יש להסיק): <b>האוכל אוכל רביעי בקודש - נפסל גופו מלוכל בקודש.</b><br><br>ומציעים שאלה המתייחסת למקור המופיע לפני כן: <b>עד כדון</b> – עד עכשיו, <b>בקדשי מקדש המקודשין</b> – הדין של המקרה שנזכר לפני כן הוא ידוע, שהאוכל מאכל של קודשי מקדש שנתקדשו קדושת הגוף שהוא רביעי לטומאה - נפסל גופו מלאכול בקודש<b>. ואפילו בחולין שנעשו על טהרת הקודש</b> (צריך לומר: 'על <b>גב</b> הקודש', כמו בשאר המקומות בירושלמי)<b>?</b> – מה הדין במקרה אחר דומה של חולין שנעשו על גב הקודש (מאכלי חולין המיועדים לאכילה עם הקודש בירושלים)? האם גם האוכל מאכל של חולין שנעשו על גב הקודש שהוא רביעי לטומאה - נפסל גופו מלאכול בקודש?<br>ופושטים את הבעיה ממקור תנאי בתוספת מימרה אמוראית המפרשת אותו: <b>נישמעינה מן הדא:</b> – נשמע (נלמד) אותה מזאת (המשנה - משנה חולין ב,ה): (מגיה הוסיף במסירה שלפנינו 'דתנינן תמן'. ואין זה דרך הירושלמי (""אוצר לשונות ירושלמיים"", עמוד קמד)) <b>השוחט בהמה חייה ועוף ולא יצא מהן דם - כשירין</b> – שחיטתם כשרה והם מותרים באכילה, <b>ונאכלים בידים מסואבות</b> (טמאות) – בלי נטילת ידיים<b>, אף על פי</b> (מילים אלו הן טעות, וצריך לומר כמו בכתבי היד של המשנה: '<b>לפי</b>') <b>שלא הוכשרו בדם</b> – הואיל ולא יצא מהם דם בשחיטתם, לא הוכשרו לקבל טומאה, שאין אוכל מוכשר לקבל טומאה אלא אם כן ניתן עליו משקה, וכיוון שאין הידיים מטמאות אותם, הם נאכלים בידיים טמאות<b>. רבי שמעון</b> (בן יוחאי, תנא בדור הרביעי) <b>אומר: הוכשרו בשחיטה</b> – אף כשלא יצא מהם דם, הוכשרו בשחיטה לקבל טומאה, שהואיל והשחיטה מכשירה את הבשר להתירו באכילה, מכשירה אותו אף לקבל טומאה<b>.</b> - ויש להציע מימרה אמוראית המציעה פרשנות מצמצמת למקור התנאי: <b>רבי לעזר</b> (אמורא בדור השני) אמר <b>בשם רבי הושעיה</b> (מגדולי אמוראי ארץ ישראל בדור הראשון)<b>: מתניתא</b> – המשנה (יש להעמיד את המקור התנאי, והוא המשנה בחולין) - <b>בחולין שנעשו על גב הקודש</b> – במקרה של בשר של חולין שנעשו על גב הקודש, שהתנא של המשנה בחולין סובר שבחולין שנעשו על גב הקודש שני לטומאה עושה בהם שלישי, ואף על פי שחכמים גזרו על הידיים להיות שניות לטומאה, מותר לאכול את הבשר בלי נטילת ידיים, לפי שלא הוכשר לקבל טומאה<b>, כרבי יהושע</b> – הפרשנות שהוצעה נאמרה לפי דעת רבי יהושע במשנה בטהרות שהובאה לעיל, שהוא סובר שחולין שנעשו על גב הקודש דינם כקודש, ששני לטומאה עושה בהם שלישי, ושלישי לטומאה עושה בהם רביעי (סיום דברי רבי יהושע במשנה בטהרות הנוגעים לנידון כאן מובאים להלן בסוף הסוגיה, ושם יש שני פירושים לסיום דברי רבי יהושע, והאמור כאן 'כרבי יהושע' הוא לפי הפירוש האמור שם בלשון 'מינה קיומה'). אבל אין להעמיד את המשנה בחולין במקרה של בשר של חולין רגילים, שבחולין אין שני לטומאה עושה בהם שלישי, ואף אם הוכשר הבשר לקבל טומאה, נאכל בידיים טמאות. - הרי שחולין שנעשו על גב הקודש דינם כקודש, ולכן גם האוכל מאכל של חולין שנעשו על גב הקודש שהוא רביעי לטומאה - נפסל גופו מלאכול בקודש<b>.</b><br><br><small>ב<b>בבלי חולין</b> לג,ב אמרו: אמר רבי אלעזר אמר רבי הושעיא: הכא (במשנה בחולין) בחולין שנעשו על טהרת הקודש עסיקינן (שנוהגים בהם דיני טהרה כמו בקודשים, ויש בהם שלישי לטומאה), ודלא כרבי יהושע (שהוא סבור שאין שני עושה בהם שלישי). דתניא: רבי אליעזר אומר: האוכל אוכל ראשון - ראשון, שני - שני, שלישי - שלישי. רבי יהושע אומר: האוכל אוכל ראשון ושני - שני, שלישי - שני לקודש ואין שני לתרומה, בחולין שנעשו על טהרת תרומה. על טהרת תרומה - אין (בחולין שנעשו על טהרת תרומה - שלישי שבהם עושה שני לקודש), על טהרת הקודש (בחולין שנעשו על טהרת הקודש) - לא. קסבר: חולין שנעשו על טהרת הקודש לית בהו שלישי.<br><br>ו<b>שם</b> לד,א אמרו: אמר עולא: חבריא אמרין (כמו שאמר רבי אלעזר): בחולין שנעשו על טהרת הקודש ודלא כרבי יהושע. ואנא אמינא: רבי יהושע היא, ולא מיבעיא קאמר. לא מיבעיא חולין שנעשו על טהרת הקודש דחמירי דאית בהו שלישי, אלא אפילו חולין שנעשו על טהרת תרומה נמי דקילי אית בהו שלישי.<br><br>יש ממפרשי הירושלמי שהגיהו בדברי רבי לעזר בשם רבי הושעיה בירושלמי 'דלא כרבי יהושע' כמו בדבריהם בבבלי.</small><br><br><b>רבי זעורא</b> (רבי זירא, מגדולי אמוראי ארץ ישראל בדור השלישי) אמר בשם <b>רבי יסא</b> (רבי אסי, אמורא ארץ ישראלי בדור השלישי) שאמר בשם <b>רבי יוחנן</b> (גדול אמוראי ארץ ישראל בדור השני) שאמר בשם <b>רבי יניי</b> (אמורא ארץ ישראלי בדור הראשון) שאמר <b>בשם רבי</b> (רבי יהודה הנשיא, תנא בדור החמישי)<b>: האוכל אוכל שלישי בתרומה</b> (צריך לומר: '<b>בקודש</b>') – אדם האוכל מאכל של קודש שהוא שלישי לטומאה, <b>- נפסל גופו מלוכל</b> (מלאכול) <b>בתרומה</b> (צריך לומר: '<b>בקודש</b>'. כך הגיהו ב""קורבן העדה"" וב""נועם ירושלמי"", כי כך עולה מהמשך הסוגיה) – הוא אסור לאכול קודש<b>.</b><br>ומציעים קושיה: <b>ולא מתניתא היא</b> – ו(כי) לא משנה היא (משנה טהרות ב,ב שהובאה לעיל)<b>, שהשלישי שיני לקודש</b> – האוכל מאכל שהוא שלישי לטומאה - נעשה גופו שני לטומאה לגבי קודש, והוא אסור לאכול קודש, לשיטת רבי יהושע<b>?!</b> (בתמיהה) – אין חידוש בדברי רבי, מכיוון שמה שהוא אומר כבר עולה מהמשנה! (במשנה שם שנינו: ""רבי יהושע אומר: האוכל... שלישי - שני לקודש, ולא שני לתרומה"". - אף לשיטת רבי אליעזר, האוכל מאכל שהוא שלישי לטומאה - אסור לאכול קודש, ונקטו את דברי רבי יהושע משום שההלכה כמותו)<br>ומציעים תירוץ לקושיה (המבוסס על הבחנה בין המקרה שבו מדובר במשנה לדברי רבי, ומסביר מה בא רבי לחדש, כדי להבהיר מדוע אין דבריו מיותרים): <b>מתניתא</b> – המשנה (המקור התנאי, והוא המשנה בטהרות) - <b>בקודשי מקדש המקודשין</b> – במקרה של קודשי מקדש שנתקדשו קדושת הגוף, שהאוכל מאכל של קודשי מקדש המקודשים שהוא שלישי לטומאה - אסור לאכול קודש<b>. דר</b>ו<b>בא אתא מימר לך</b> – גדולה [מזאת] בא (החכם) לומר לך (חידוש גדול יותר. - נראה שלפעמים 'אתא מימר לך' השתבש כ'דרובא אתא מימר לך'. כאן מצד העניין נראה שצריך לומר רק 'אתא מימר לך' (""הטרמינולוגיה של הירושלמי"", עמוד 97, הערה 496) - בא לומר לך (רבי שעליו הקשו מחדש משהו שלא היה ניתן להסיקו מן המשנה))<b>, ואפילו בחולין שנעשו על גב הקודש</b> – רבי הרחיב את תחולת ההלכה הזאת שבמשנה גם על מקרה של חולין שנעשו על גב הקודש, שהאוכל מאכל של חולין שנעשו על גב הקודש שהוא שלישי לטומאה - אסור לאכול קודש<b>.</b><br><br>ומקשים: <b>אמר רבי בון בר חייה</b> (אמורא ארץ ישראלי בדור השלישי) <b>קומי</b> – לפני <b>רבי זעורה</b> (רבי זירא, מגדולי אמוראי ארץ ישראל בדור השלישי)<b>: מתניתא אמרה כן:</b> – המשנה (המקור התנאי, והוא המשנה טהרות א,ט, בעניין דרגות הטומאה בכיכרות) אומרת כך: <b>ככרות הקודש</b> – כגון שתי הלחם ולחם הפנים ומנחות, והכיכרות נוגעות זו בזו, ו<b>בתוך גומותיהם</b> (<b>ה</b>)<b>מים מקודשין</b> – בגומות של כל הכיכרות מצויים מים שנעשו על גב הקודש, <b>ניטמאת אחת מהן</b> – מן הכיכרות, <b>בשרץ - כולן טמאות</b> – שהכיכר שנטמאה בשרץ ונעשתה ראשון לטומאה מטמאת את הכיכר הנוגעת בה ועושה אותה שני לטומאה, והכיכר השנייה מטמאת כיכר שלישית הנוגעת בה ועושה אותה שלישי לטומאה (כיכר קודש מטמאת את חברתה עד דרגת שלישי לטומאה), והכיכר השלישית מטמאת את המים שבתוך גומותיה להיות ראשון לטומאה, שכל הפוסל את הקודש (שלישי לטומאה, שהוא עושה רביעי בקודש) מטמא משקה קודש להיות ראשון לטומאה (משנה טהרות ב,ו), והמים חוזרים ומטמאים את הכיכר להיות שני לטומאה, והכיכר השלישית מטמאת כיכר רביעית הנוגעת בה ועושה אותה שלישי לטומאה, והכיכר הרביעית מטמאת את המים שבתוך גומותיה להיות ראשון לטומאה, והמים חוזרים ומטמאים את הכיכר להיות שני לטומאה, והכיכר הרביעית מטמאת כיכר חמישית, והכיכר החמישית מטמאת את המים, והמים חוזרים ומטמאים את הכיכר, וכן כל הכיכרות<b>!</b> – הרי שמשקה של חולין שנעשה על גב הקודש דינו כמשקה קודש, והוא הדין שמאכל של חולין שנעשה על גב הקודש דינו כמאכל קודש, ואם כן אין חידוש בדברי רבי!<br>השיב רבי זעורה לרבי בון בר חייה: <b>באש לך דאתא מימור לך:</b> – (וכי) הורע לך שבא לומר לך: <b>עשה משקה פיו</b> (רוקו) <b>כמשקה קודש</b> – משקה פיו של אדם שנטהר לאכילת קודשים דינו כמשקה קודש, שכמו שכל הפוסל את הקודש (שלישי לטומאה, שהוא עושה רביעי בקודש) מטמא משקה קודש להיות ראשון לטומאה, כך האוכל מאכל של קודש שהוא שלישי לטומאה מטמא בשעת אכילתו את הרוק שבפיו להיות ראשון לטומאה<b>?!</b> (בתמיהה) – רבי מחדש דבר זה, שכן טעמו של רבי, שאמר שאדם זה האוכל מאכל של קודש שהוא שלישי לטומאה - אסור לאכול קודש, הוא שמשקה פיו של אדם זה נעשה ראשון לטומאה, ומשקה פיו מטמא את גופו להיות שני לטומאה.<br><br><small>נראה שתפקידו של 'מתניתא אמרה כן' הוא לסייע לדברים שעליהם הוא מוסב, אולם אין להוציא מכלל אפשרות שלפחות בחלק מן המקרים המונח בא דווקא להקשות שדברים אלה הם בבחינת 'פשיטא', כיוון שהם עולים בבירור מן המשנה (""הטרמינולוגיה של הירושלמי"", עמוד 458).</small><br><br>ומציעים היסק: <b>אמר רבי זעורה: כמה דת אמר תמן:</b> – כמו שאתה אומר שם (במקום אחר. - לשון זה מציע דברים שאמרו בירושלמי לעיל ב,ה): <b>עשה את הטהור לחטאת כמי חטאת וכאפר חטאת</b> – אדם שנטהר לעסוק בפרה אדומה דינו כמי חטאת וכאפר חטאת שהם נטמאים במגע ובמשא<b>, והכא:</b> – ו(גם) כאן: <b>עשה משקה פיו כמשקה קודש</b> – משקה פיו של אדם שנטהר לאכילת קודשים דינו כמשקה קודש<b>.</b><br><br><b>רבי זעורה</b> אמר בשם <b>רבי יסא</b> שאמר בשם <b>רבי יוחנן</b> שאמר בשם <b>רבי יניי, ולא ידעין אין מטי בה</b> – ולא יודעים אם מגיע בה (במימרה זו עד שם המוסר הקדום ביותר שלה, ואומר אותה) <b>בשם רבי</b> (רבי יהודה הנשיא) – אין יודעים האם מימרה זו נמסרה על ידי רבי יניי בשם רבי (כמו המימרה לעיל שנמסרה על ידי אותם אמוראים בשם רבי, שהמימרה כאן מתייחסת אליה)<b>: מתניתא מינה קיומה ומינה תברה</b> – המשנה - ממנה קיומה וממנה שבירתה (של המימרה של רבי לעיל, שהאוכל אוכל שלישי בקודש - נפסל גופו מלאכול בקודש; אפשר לסייע לה ואפשר להשיב עליה מהמשנה (""מבוא לנוסח המשנה"", עמוד 235, הערה 1)), ששנינו במשנה טהרות ב,ב: <b>רבי יהושע אומר: האוכל... שלישי - שני לקודש, ולא שני לתרומה</b> – האוכל מאכל שהוא שלישי לטומאה - נעשה גופו שני לטומאה לגבי קודש, והוא אסור לאכול קודש, אבל לגבי תרומה אינו נעשה שני<b>, שנעשה לטהרת תרומה</b> (כך הנוסח בכתבי היד העיקריים של המשנה) – כך סיום דברי רבי יהושע במשנה, שניתן לפרשו בשני אופנים שונים כאמור להלן (המילים ""שני לקודש, ולא שני לתרומה"" מתייחסות לאדם האוכל, ואילו המילים ""שנעשה לטהרת תרומה"" מתייחסות למאכל שנאכל, אותו שלישי המוזכר בראש המשפט)<b>. מינה קיומה</b> (צריך לומר: 'מינה <b>תברה</b>') – ממנה שבירתה (אפשר להשיב ממשנה זו על המימרה של רבי לעיל)<b>, שהשלישי שיני לקודש ואין</b> (צריך לומר: '<b>ולא</b>') <b>שיני לתרומה, שנעשה לטהרת התרומה</b> – כך נאמר במשנה, והפירוש של סיום דברי רבי יהושע הוא, ששלישי האמור במשנה זו (""האוכל אוכל שלישי"") היינו גם חולין שנעשו על גב התרומה, שאף האוכל מאכל של חולין שנעשו על גב התרומה שהוא שלישי לטומאה - נעשה גופו שני לטומאה לגבי קודש אבל לא לגבי תרומה<b>,</b> ויש לדייק לפי פירוש זה: <b>אבל אם נעשה לטהרת הקודש - נעשה</b> (צריך לומר: '<b>לא נעשה</b>') <b>גופו שיני אצל הקודש</b> – האוכל מאכל של חולין שנעשו על גב הקודש שהוא שלישי לטומאה - לא נעשה גופו שני לטומאה לגבי קודש, שלא כדברי רבי שאמר שהאוכל מאכל חולין שנעשו על גב הקודש שהוא שלישי לטומאה - נעשה גופו שני לטומאה לגבי קודש (כך הגיה משפט זה ב""שערי תורת ארץ ישראל"")<b>. מינה תברה</b> (צריך לומר: 'מינה <b>קיומה</b>') – ממנה קיומה (אפשר לסייע ממשנה זו למימרה של רבי לעיל)<b>, שהשלישי שיני לקודש ולא שיני לתרומה, שנעשית</b> (צריך לומר: '<b>שנעשה</b>') <b>לטהרת הקודש</b> (צריך לומר כבנוסח המשנה: '<b>התרומה</b>') – כך נאמר במשנה, והפירוש של סיום דברי רבי יהושע הוא, ששלישי האמור במשנה זו (""האוכל אוכל שלישי"") היינו גם חולין שנעשו על גב התרומה, שאף האוכל מאכל של חולין שנעשו על גב התרומה שהוא שלישי לטומאה - נעשה גופו שני לטומאה לגבי קודש אבל לא לגבי תרומה<b>,</b> ויש לדייק לפי פירוש זה: <b>אבל אם נעשה לטהרת התרומה</b> (צריך לומר: '<b>הקודש</b>') <b>- נעשה גופו שיני אצל התרומה וכל שכן אצל הקודש</b> – האוכל מאכל של חולין שנעשו על גב הקודש שהוא שלישי לטומאה - נעשה גופו שני לטומאה לגבי תרומה ובוודאי שגם לגבי קודש, כדברי רבי שאמר שהאוכל מאכל חולין שנעשו על גב הקודש שהוא שלישי לטומאה - נעשה גופו שני לטומאה לגבי קודש<b>.</b><br><br><small>ב<b>בבלי חולין</b> לד,ב אמרו: אמר רבי זירא אמר רבי אסי אמר רבי יוחנן אמר רבי ינאי: האוכל שלישי (מאכל שהוא שלישי לטומאה) של חולין שנעשו על טהרת הקודש - נעשה גופו שני לקודש (שעושה שלישי ורביעי בקודש).<br>איתיביה רבי זירא לרבי אסי: ""שלישי - שני לקודש ואין שני לתרומה, בחולין שנעשו על טהרת תרומה"". על טהרת תרומה - אין (בחולין שנעשו על טהרת תרומה - שלישי שבהם עושה שני לקודש), על טהרת הקודש (בחולין שנעשו על טהרת הקודש) - לא!<br>אמר ליה: לא מיבעיא קאמר (לא רק בחולין שנעשו על טהרת הקודש, שטהרתו חמורה, האוכל שלישי נעשה שני לקודש, אלא אפילו בחולין שנעשו על טהרת תרומה).<br><br>קושיית רבי זירא לרבי אסי בבבלי היא ""מינה תברה"" בירושלמי, והתשובה בבבלי היא ""מינה קיומה"" בירושלמי.</small>"
Jerusalem Talmud Chagigah 3:2:8,תַּנֵּי רִבִּי יוֹסֵי. מְנַיִין לָֽרְבִיעִי בַקּוֹדֶשׁ שֶׁהוּא פָסוּל. וְדִין הוּא. מַה אִם מְחוסָּר כִּיפּוּרִים שֶׁאֵינוֹ פוֹסֵל בִּתְרוּמָה הֶרֵי פוֹסֵל בַּקּוֹדֶשׁ. רִבִיעִי שֶׁהוּא פוֹסֵל בִּתְרוּמָה אֵינוֹ דִין שֶׁיִּפְסוֹל בַּקּוֹדֶשׁ. הֶרֵי לָמַדְנוּ לַשְּׁלִישִׁי מִן הַכָּתוּב. וְלִרְבִיעִי (מִקּוֹל) [מִקַּל] וָחוֹמֶר. הָתִיב רִבִּי יוֹחָנָן. הֲרֵי הָאוֹכֶל הַבָּא מַחְמַת טְבוּל יוֹם יוֹכִיחַ. הֲרֵי הוּא פוֹסֵל בִּתְרוּמָה וְאֵינוֹ פוֹסֵל בַּקּוֹדֶשׁ. רִבִּי חֲנַנְיָה בְשֵׁם רִבִּי יוֹחָנָן. אַתְיָה דְרִבִּי יוֹסֵה כְשִׁיטַּת רִבִּי עֲקִיבָה רַבּוֹ. כְּמָה דְרִבִּי עֲקִיבָה אָמַר תַּמָּן. יִטְמָא יִטְמָא דְּבַר תּוֹרָה. כֵּן רִבִּי יוֹסֵה אָמַר הָכָא. יִטְמָא יִטְמָא דְּבַר תּוֹרָה. רִבִּי אַבָּהוּ בְשֵׁם רִבִּי יוֹסֵה בֶּן חֲנִינָה. לֵית רִבִּי יוֹסֵי צָרִיךְ לְהָדֵין (קוֹל) [קַל] וָחוֹמֶר. קְרָיֵי דְרַשׁ רִבִּי יוֹסֵי. וְהַבָּשָׂ֞ר אֲשֶׁר־יִגַּ֤ע. זֶה שֵׁינִי שֶׁנָּגַע בָּרִאשׁוֹן. בְּכָל־טָמֵא֙. זֶה שְׁלִישִׁי שֶׁנָּגַע בַּשֵּׁינֵי. לֹ֣א יֵֽאָכֵ֔ל. סוֹף טָמֵא לֹא יֵאָכֵל. עַד כְּדוֹן בְּאוֹכְלִין שֶׁנִּיטְמוּ מֵאֲוִיר כְּלֵי חֶרֶס שֶׁנִּיטְמָא בְּשֶׁרֶץ. אוֹכְלִין עַצְמָן שֶׁנִּיטְמוּ בְּשֶׁרֶץ מְנַיִין. וְדִין הוּא. וּמַה אִם הַכֵּלִים שֶׁאֵינָן מִיטַּמִּין מֵאֲוִיר כְּלֵי חֶרֶס שֶׁנִּיטְמָא בְּשֶׁרֶץ הֶרֵי הֵן מִיטַּמִּין כְּשֶׁרֶץ לְטַמֵּא אוֹכְלִין. אוֹכְלִין עַצְמָן שֶׁנִּיטְמוּ בְּשֶׁרֶץ אֵינוֹ דִין שֶׁיִּיטַמּוּ כְּשֶׁרֵץ לְטַמֵּא אוֹכְלִין. עַד כְּדוֹן כִּרִבִּי עֲקִיבָה. כְּרִבִּי יִשְׁמָעֵאל. תַּנֵּי רִבִּי יִשְׁמָעֵאל. וְהַבָּשָׂ֞ר אֲשֶׁר־יִגַּ֤ע בְּכָל־טָמֵא֙. זֶה רִאשׁוֹן שֶׁנָּגַע בְּטָמֵא. לֹ֣א יֵֽאָכֵ֔ל. לְרַבּוֹת אֶת הַשֵּׁינִי. שְׁלִישִׁי בַּתְּרוּמָה מְנַיִין. וְדִין הוּא. מָה אִם טְבוּל יוֹם שֶׁאֵינוֹ פוֹסֶל בְּחוּלִין הֲרֵי הוּא פוֹסֵל בַּתְּרוּמָה. שֵׁינִי שֶׁהוּא פוֹסֶל בְּחוּלִין אֵינוֹ דִין שֶׁיִּפְסוֹל בַּתְּרוּמָה. רְבִיעִי בַקּוֹדֶשׁ מְנַיִין. וְדִין הוּא. מָה אִם מְחוסָּר כִּיפּוּרִים שֶׁאֵינוֹ פוֹסֵל בִּתְרוּמָה הֲרֵי הוּא פוֹסֵל בַּקּוֹדֶשׁ. (רִבִיעִי) [שְׁלִישִׁי] שֶׁהוּא פוֹסֵל בִּתְרוּמָה אֵינוֹ דִין שֶׁיִּפְסוֹל בַּקּוֹדֶשׁ. הֶרֵי לָמַדְנוּ לָרִאשׁוֹן וּלְשֵׁינִי מִן הַכָּתוּב וְלִשְׁלִישִׁי מִן הַדִּין וְלִרְבִיעִי (מִקּוֹל) [מִקַּל] וָחוֹמֶר. דָּנִין לוֹ דִין מִן הַדִּין. שֶׁיִּהֵא הַכֹּל מְשׁוּעְבָּד לַהֲלָכָה שְׁיְּהֵא הַשְּׁלִישִׁי פוֹסֵל בַּתְּרוּמָה וְהָֽרְבִיעִי בַקּוֹדֶשׁ.,"כאן התחלת מקבילה בירושלמי סוטה ה,ב.<br>מציעים ברייתא: <b>תני:</b> – שונה (התנא): (צריך להוסיף כמו במקבילה: '<b>אמר</b>', וכן הוא בתוספתא) <b>רבי יוסי</b> (בר חלפתא, תנא בדור הרביעי)<b>: מניין לרביעי בקודש שהוא פסול?</b> – מהיכן למדים שבקודש הרביעי לטומאה פסול? <b>ודין הוא</b> – אפשר ללמוד דבר זה בשיטת קול וחומר (כינוי לדרך הגיונית להסיק מהדבר הקל לדבר החמור ממנו)<b>. מה אם מחוסר כיפורים</b> – כגון זב או מצורע שטבל לטהרתו והעריב שמשו ועדיין לא הביא קורבנו לכפרה, <b>שאינו פוסל</b> (במקבילה: 'פסול') <b>בתרומה - הרי</b> הוא <b>פוסל</b> (במקבילה: 'פסול') <b>בקודש</b> – שמחוסר כיפורים אסור באכילת קודש ומותר באכילת תרומה (משנה כלים א,ה)<b>, רביעי</b> (צריך לומר כמו במקבילה: '<b>שלישי</b>') <b>שהוא פוסל</b> (צריך לומר כמו במקבילה: '<b>פסול</b>') <b>בתרומה</b> – שבתרומה השלישי לטומאה פסול, <b>- אינו דין</b> – וכי אין ההיגיון מחייב, <b>שיפסול בקודש</b> – שהשלישי לטומאה יעשה את הקודש רביעי לטומאה ויפסול אותו<b>?!</b> (בתמיהה) – והרי הקודש חמור מן התרומה! <b>הרי למדנו לשלישי</b> – לטומאה שהוא טמא בקודש, <b>מן הכתוב</b> – שרבי יוסי דורש את המילה ""יִטְמָא"" (ויקרא יא,לג) כאילו כתוב 'יְטַמֵּא', שמשמעו: יטמא אחרים, כמו שרבי עקיבה דורש את המילה הזו (כך רבי יוחנן מפרש להלן את האמור כאן בברייתא)<b>, ולרביעי</b> – לטומאה שהוא פסול בקודש, <b>מקול וחומר</b> – כמו שאמר רבי יוסי<b>.</b><br><br><small>ב<b>תוספתא חגיגה</b> ג,יח שנו: אמר רבי יוסה: מניין לרביעי בקודש שהוא פסול? ודין הוא, ומה אם מחוסר כיפורים שאינו פוסל בתרומה - פוסל בקודש, שלישי (בשני כתבי יד של התוספתא: 'רביעי', ובכתב יד אחד של התוספתא: 'שלישי', וכך צריך לומר (""תוספתא כפשוטה"")) שהוא פסול בתרומה - אינו דין שיפסול בקודש?! למדנו לשלישי מן הכתוב, ולרביעי מקול וחומר.<br>וב<b>ספרא</b> ""צו"" פרשה ט נאמר: אמר רבי יוסי: מניין לרביעי בקודש שהוא פסול? ודין הוא, ומה אם מחוסר כיפורים שאינו פוסל בתרומה - פוסל בקודש, שלישי שהוא פוסל (צריך לומר: פסול) בתרומה - אינו דין שיפסול בקודש?! למדנו לשלישי מן הכתוב, ולרביעי מקול וחומר.</small><br><br>ומציעים קושיה כדי לפרוך את הלימוד מקול וחומר: <b>התיב</b> – השיב (הקשה) <b>רבי יוחנן</b> (גדול אמוראי ארץ ישראל בדור השני)<b>: הרי</b> (במקבילה במסירה שלפנינו אין מילה זו) <b>האוכל הבא מחמת</b> – שנטמא במגע של <b>טבול יום</b> – טמא שטבל מטומאתו ועדיין לא העריב עליו השמש, <b>יוכיח</b> – שאין זה קול וחומר<b>, הרי</b> (במקבילה אין מילה זו) <b>הוא</b> (במקבילה: 'שהוא') <b>פוסל</b> (במקבילה בכתב יד רומי: 'פסול') <b>בתרומה</b> – שתרומה שנגע בה טבול יום - פסולה, לפי שטבול יום הוא שני לטומאה, וכשנגע בתרומה עשאה שלישי לטומאה, <b>ואינו פוסל</b> (במקבילה בכתב יד רומי: 'פסול') <b>בקודש</b> – שקודש שנגעה בו תרומה שנגע בה טבול יום - אינו פסול<b>!</b> – הרי שדבר שהוא פסול בתרומה אינו פוסל בקודש, ולכן אין ללמוד מקול וחומר לשלישי שהוא פסול בתרומה שיפסול בקודש. - אין מתרצים את הקושיה.<br><br><small>ב<b>בבלי חגיגה</b> כד,א, <b>סוטה</b> כט,ב ו<b>פסחים</b> יח,ב אמרו: תניא: אמר רבי יוסי: מניין לרביעי בקודש שהוא פסול? ודין הוא, ומה מחוסר כיפורים שמותר בתרומה - פסול בקודש, שלישי שפסול בתרומה - אינו דין שיעשה רביעי בקודש?! / דין הוא שיעשה רביעי בקודש. ולמדנו שלישי לקודש מן התורה, ורביעי מקול וחומר.<br>שלישי לקודש מן התורה - מנלן? דכתיב: ""והבשר אשר ייגע בכל טמא - לא ייאכל"" - מי לא עסיקינן דנגע בשני (אף במקרה שנגע בשני לטומאה (""כל טמא"" - כל שיש בו טומאה))? ואמר רחמנא: ""לא ייאכל"". ורביעי מקול וחומר - הא דאמרן / כדאמרן.<br>וב<b>סוטה</b> כט,ב אמרו: אמר רבי יוחנן: טעם בריבי (אדם גדול - רבי יוסי) איני יודע מה הוא, שהרי תשובתו (של קול וחומר זה) בצידו: אוכל הבא מחמת טבול יום יוכיח, שפסול בתרומה ואינו עושה רביעי בקודש!<br><br>הקטע ""שלישי לקודש מן התורה - מנלן? דכתיב: והבשר..."" אינו מגוף הברייתא, ואינו בתוספתא, בספרא ובירושלמי. הוא גם נותן מקור אחר בתורה לשלישי בקודש, כמו שנבאר להלן (""מקורות ומסורות"", נשים, עמוד תנג, הערה 3).</small><br><br>ב<b>משנה סוטה</b> ה,ב שנינו: בו ביום דרש רבי עקיבא: ""וְכָל כְּלִי חֶרֶשׂ אֲשֶׁר יִפֹּל מֵהֶם אֶל תּוֹכוֹ - כֹּל אֲשֶׁר בְּתוֹכוֹ יִטְמָא"" (ויקרא יא,לג) - אינו אומר 'טמא', אלא ""יטמא"" - לטמא את אחרים, וללמד על כיכר השני שיטמא את השלישי (שרץ מת שהוא אב הטומאה שנפל לתוך כלי חרס, כגון תנור, נעשה הכלי ראשון לטומאה, והכיכר שבתוכו שנגע בכלי נעשה שני לטומאה, וכיכר זה מטמא כיכר אחר הנוגע בו ועושהו שלישי לטומאה).<br>כלי חרס אינו נטמא מגבו אך נטמא מאווירו. עצם נוכחות השרץ בתוכו, גם ללא מגע ישיר, מטמאת את הכלי ואת כל מה שבתוכו.<br>ומציעים קשר בין דברי תנאים: <b>רבי חנניה</b> (רבי חיננא, אמורא ארץ ישראלי בדור השלישי. - במקבילה: 'ר' <b>חייה</b>' - בר אבא, אמורא ארץ ישראלי בדור השלישי) אמר <b>בשם רבי יוחנן: אתיא דרבי יוסה</b> – באה (הולכת שיטתו) של רבי יוסה, <b>כשיטת</b> (במקבילה בכתב יד רומי: 'בשיטת') <b>רבי עקיבה</b> (תנא בדור השלישי, מגדולי התנאים) <b>רבו. כמה דרבי עקיבה אמר תמן:</b> – כמו שרבי עקיבה אומר שם (לשון זה מציע משנה במקום אחר - משנה סוטה ה,ב): כתוב בדיני טומאה וטהרה: <b>""</b>וְכָל כְּלִי חֶרֶשׂ אֲשֶׁר יִפֹּל מֵהֶם אֶל תּוֹכוֹ - כֹּל אֲשֶׁר בְּתוֹכוֹ <b>יִטְמָא""</b> (ויקרא יא,לג) – כלי חרס שייפול לתוכו מנבלת שרץ טמא - כל מה שנתון בתוך כלי החרס ייעשה טמא, <b>- יטמא דבר תורה</b> (משנה סוטה ה,ב) – מן התורה, שהוא דורש את המילה ""יִטְמָא"" בבניין קל כאילו כתוב 'יְטַמֵּא' בבניין פיעל, שמשמעו: יטמא אחרים, שהכיכר שהיה בכלי חרס שנפל לתוכו שרץ מת ונעשה שני לטומאה מטמא כיכר אחר הנוגע בו ועושהו שלישי לטומאה<b>, כן רבי יוסה אמר הכא:</b> – כך רבי יוסה אומר כאן: <b>""יִטְמָא""</b> (שם) <b>- יטמא דבר תורה</b> – מן הכתוב הזה למד רבי יוסי שהשלישי לטומאה טמא בקודש<b>.</b><br><br><small>ב<b>תוספתא סוטה</b> ה,יג שנו: דרש רבי עקיבא: ""וכל כלי חרש... יטמא"" (ויקרא יא,לג) - אינו אומר 'טמא', אלא ""יטמא"", לטמא אחרים, וללמד על הכיכר השיני שמטמא את השלישי. כיצד? תנור - תחילה, וכיכר - שני, הנוגע בכיכר - שלישי.</small><br>וב<b>ספרא</b> ""שמיני"" פרשה ז נאמר: ""כל אשר בתוכו יטמא"" - רבי עקיבה אומר: אינו אומר 'טמא', אלא ""יטמא"", לטמא את אחרים, וללמד על הכיכר השני שיטמא את השלישי. הא כיצד? התנור - תחילה, והכיכר - שני, והנוגע בכיכר - שלישי.<br><br><small>ב<b>בבלי פסחים</b> יח,א אמרו: אמר רבה בר בר חנה אמר ריש לקיש: רבי יוסי בשיטת רבי עקיבא רבו אמרה (את ההלכה), דדריש ""יִטְמָא"" - יְטַמֵּא. דתנן: בו ביום דרש רבי עקיבא: ""וכל כלי חרש אשר ייפול מהם אל תוכו - כל אשר בתוכו יטמא"" (ויקרא יא,לג) - אינו אומר טמא, אלא ""יטמא"" - לטמא אחרים. לימד על כיכר שני שעושה שלישי אף בחולין / שמטמא את השלישי אף בחולין.<br><br>מפרשי הירושלמי כדרכם פירשו את מימרתו של רבי יוחנן: ""אתיא דרבי יוסה בשיטת רבי עקיבה רבו..."" על פי הבבלי, היינו שרבי יוחנן מוסב על מה שאמר רבי יוסי בתוספתא טהרות ה,יח שמשקים מטמאים אוכלים מן התורה, ומוסר כאן את המקור לדברי רבי יוסי שסובר כרבי עקיבא ודורש ""וכל משקה אשר יישתה... יטמא"" (ויקרא יא,לד) - יטמא. פירוש זה אי אפשר לקבל. הדין הזה של טומאת משקים חסר כאן בירושלמי, ומיד לפני זה הובאו דברי רבי יוסי ביחס לרביעי בקודש. וכן מה שבא בירושלמי אחרי מימרה זו של רבי יוחנן דן בברייתת רבי יוסי של רביעי בקודש (""לית רבי יוסי צריך להדין קול וחומר""). הרי שהמסגרת לדברי רבי יוחנן בירושלמי היא מה שאמר רבי יוסי שרביעי בקודש פסול מקול וחומר ולא מה שסובר שמשקים מטמאים אוכלים מן התורה.<br>נראה יותר שדברי רבי יוחנן מוסבים על הברייתא שלנו. כוונתו לפרש מה שאמר רבי יוסי: ""הרי למדנו לשלישי מן הכתוב, ולרביעי מקול וחומר"". רבי יוסי מדגיש שהבסיס של הקול וחומר - שלישי בקודש - מוצאו בכתוב ולא בקול וחומר, שאם לא כן, דבר הלמד בקול וחומר אין חוזר ומלמד בקול וחומר. וחולק בזה על רבי ישמעאל שהובא בירושלמי להלן שלומד שניהם - שלישי ורביעי - מקול וחומר. ומניין לו לרבי יוסי ששלישי בקודש טמא מן התורה? על זה עונה רבי יוחנן: מן דרשת ""יטמא"" - יטמא, כמו רבי עקיבא. עכשיו מכוון מה שאמר: ""כמה דרבי עקיבה אמר... כן רבי יוסה אמר..."". רבי יוסי עצמו סובר כרבי עקיבא ששני עושה שלישי ולא רק אמרה בשיטתו.<br>גם רבה בר בר חנה בשם ריש לקיש בבבלי פסחים התכוון לרבי יוסי שבברייתא של רביעי בקודש ולא לרבי יוסי שבתוספתא טהרות שמשקים מטמאים אוכלים, ודבריו הם דברי רבי יוחנן רבו (""מקורות ומסורות"", נשים, עמודים תנג-תנד).<br><br>כיצד מדייק רבי עקיבא מן המילה ""יטמא"" שהכיכר שנטמאה בתנור מוסיפה ומטמאת אחרות? בין פרשני המשנה מקובל שהמילה ""יטמא"", המשמשת בפסוק בבניין קל, נדרשת על דרך בניין פיעל, 'יְטַמֵּא'. פרשנות זו משתמעת מן התלמודים המציגים את הדרשה על דרך 'יטמא יטמא', הראשון כמקראו בקל והשני כדרשתו בפיעל. צורתה של המילה, שלא כדרך קריאתה תוך המרת לשון מקרא ללשון חכמים, רומזת לאפשרות לטמא אחרים.<br>לפי נוסח הדרשה כפי שהיא מופיעה במשנה, בתוספתא ובספרא (""אינו אומר 'טמא' אלא 'יטמא'""), האמצעי הדרשני אינו הגייה חלופית של המילה ""יטמא"", שהרי אז לא היה מקום להזכיר את ההנגדה ל'טמא'. הדרשה נסמכת על כך שבמקום המילה הצפויה 'טמא' מופיע ""יטמא"". רבי עקיבא גוזר את ההלכה מן ההבדל שבין צורת הפועל ""יטמא"" לצורת שם התואר 'טמא'. ""יטמא"" מורה על האפשרות להמשיך ולטמא. לשון 'טמא' תוחמת את הטומאה ומסייגת את הפצתה (""טהרה וקהילה בעת העתיקה"", עמודים 296-297).<br><br>השאלה העיקרית שהטרידה את האמוראים היא, האם רבי עקיבא מטמא רק כיכר שלישית של תרומה, בהתאם למשנה טהרות ב,ג-ד המלמדת כי שני פוסל את השלישי לתרומה, או שמא רבי עקיבא חולק וסבור שאפילו שלישי בחולין פסול. יש לקבל את האפשרות הראשונה שהוא מתייחס לתרומה, והכיכר השנייה (של חולין) האמורה בפסוק יש בה כוח לטמא תרומה (""טהרה וקהילה בעת העתיקה"", עמוד 300, הערה 97).</small><br><br><b>רבי אבהו</b> (אמורא ארץ ישראלי בדור השלישי) אמר <b>בשם רבי יוסה בן חנינה</b> (אמורא ארץ ישראלי בדור השני)<b>: לית רבי יוסי צריך להדין קול וחומר</b> – אין רבי יוסי צריך לקול וחומר הזה כדי ללמוד ממנו שבקודש הרביעי לטומאה פסול<b>,</b> אלא <b>קריי דרש רבי יוסי:</b> – רבי יוסי דורש פסוק: כתוב בקורבן שלמים שנטמא: ""וְהַבָּשָׂר אֲשֶׁר יִגַּע בְּכָל טָמֵא - לֹא יֵאָכֵל"" (ויקרא ז,יט) – בשר קורבן שנגע באיזה דבר טמא - אסור באכילה, משום שנטמא, <b>""וְהַבָּשָׂר אֲשֶׁר יִגַּע"" - זה שיני שנגע בראשון</b> – בשר קודש שנטמא על ידי מגע בראשון לטומאה נעשה שני לטומאה<b>, ""בְּכָל טָמֵא""</b> – המילה ""כל"" יתירה, שכן היה הכתוב יכול לומר 'ייגע בטמא', ובאה המילה ""כל"" לרבות, <b>- זה שלישי שנגע בשיני</b> – בשר קודש שנטמא על ידי מגע בשני לטומאה נעשה שלישי לטומאה<b>, ""לֹא יֵאָכֵל""</b> – מילים אלו יתירות, שהרי כתוב אחריו ""באש יישרף"" ומכאן שאינו נאכל, ובאו מילים אלו לרבות, <b>- סוף טמא לא יאכל</b> – בשר קודש שנטמא על ידי מגע בשלישי לטומאה נעשה רביעי לטומאה, והוא אסור באכילה אבל אינו מטמא, שאין רביעי עושה חמישי בקודש, שבקודש רביעי לטומאה היא דרגת הטומאה הסופית<b>.</b><br><br>ומציעים שאלה המתייחסת למקור המופיע לפני כן (למשנה סוטה): <b>עד כדון</b> – עד עכשיו, <b>באוכלין שניטמו</b> (שניטמאו) <b>מאויר כלי חרס שניטמא בשרץ</b> – המקור של הדין שנזכר לפני כן ברור, שלמדים מהמילה ""יִטְמָא"" (ויקרא יא,לג) שמאכל שנטמא מאוויר כלי חרס שנטמא משרץ מטמא מאכל אחר הנוגע בו ועושהו שלישי לטומאה<b>. אוכלין עצמן שניטמו בשרץ מניין?</b> – מה מקורו של הדין במקרה אחר דומה? מהיכן למדים שגם מאכל שנטמא ישירות משרץ כשנגע בו מטמא מאכל אחר הנוגע בו, כמו מאכל שנטמא מאוויר כלי חרס שנטמא משרץ?<br>ומשיבים: <b>ודין הוא</b> – אפשר ללמוד דבר זה בשיטת קול וחומר<b>. ומה אם הכלים שאינן מיטמין</b> (מיטמאין) <b>מאויר כלי חרס שניטמא בשרץ</b> – שלמדו מסמיכות הכתובים: ""וְכָל כְּלִי חֶרֶשׂ אֲשֶׁר יִפֹּל מֵהֶם אֶל תּוֹכוֹ - כֹּל אֲשֶׁר בְּתוֹכוֹ יִטְמָא... מִכָּל הָאֹכֶל..."" (ויקרא יא,לג-לד), שמאכלים נטמאים מאוויר כלי חרס שנטמא משרץ שנפל לתוכו, אבל כלים אינם נטמאים מאוויר כלי חרס שנטמא משרץ שנפל לתוכו (ספרא ""שמיני"" פרשה ז; בבלי פסחים כ,א), <b>- הרי הן מיטמין כשרץ</b> (צריך לומר כמו במקבילה בכתב יד רומי: '<b>ב</b>שרץ') <b>לטמא אוכלין</b> – כלים שנטמאו ישירות משרץ כשנגעו בו מטמאים מאכלים הנוגעים בהם<b>, אוכלין עצמן שניטמו בשרץ</b> (צריך לומר כמו במקבילה בכתב יד רומי: 'אוכלין עצמן <b>שהן מיטמין מאויר כלי חרס שניטמא בשרץ</b>') – מאכלים נטמאים מאוויר כלי חרס שנטמא משרץ שנפל לתוכו, <b>- אינו דין</b> – וכי אין ההיגיון מחייב, <b>שייטמו</b> (שייטמאו) <b>כשרץ</b> (צריך לומר כמו במקבילה בכתב יד רומי: '<b>ב</b>שרץ') <b>לטמא אוכלין</b> – שמאכלים שנטמאו ישירות משרץ כשנגעו בו יטמאו מאכלים אחרים הנוגעים בהם<b>?!</b> (בתמיהה)<br><br>ומציעים שאלה המתייחסת למקור המופיע לפני כן: <b>עד כדון</b> – עד עכשיו, <b>כרבי עקיבה</b> – מקורו של הדין שנזכר לפני כן ידוע לפי דעת רבי עקיבה, שהוא דורש ""יִטְמָא"" - יְטַמֵּא, שמן התורה אוכל מטמא אוכל<b>. כרבי ישמעאל</b> (מגדולי התנאים בדור השלישי)<b>?</b> – כיצד אפשר ללמוד דין זה לפי דעת רבי ישמעאל, שגישתו שונה מגישת רבי עקיבה, שאינו דורש ""יִטְמָא"" - יְטַמֵּא בעניין טומאת אוכלים (ירושלמי פסחים, ראה להלן)?<br>ומשיבים בהצעת ברייתא: <b>תני</b> – שונה <b>רבי ישמעאל: ""וְהַבָּשָׂר אֲשֶׁר יִגַּע בְּכָל טָמֵא""</b> (ויקרא ז,יט) <b>- זה ראשון שנגע בטמא</b> – בשר קודש שנטמא על ידי מגע באב הטומאה נעשה ראשון לטומאה<b>, ""לֹא יֵאָכֵל""</b> (שם) <b>- לרבות את השיני</b> – בשר קודש שנטמא על ידי מגע בראשון לטומאה נעשה שני לטומאה, והוא אסור באכילה<b>. שלישי בתרומה מניין?</b> – מהיכן למדים שבתרומה השלישי לטומאה פסול? <b>ודין הוא</b> – אפשר ללמוד דבר זה בשיטת קול וחומר<b>. מה אם טבול יום</b> – טמא שטבל מטומאתו ועדיין לא העריב עליו השמש, <b>שאינו פוסל בחולין</b> – שאם נגע בחולין - לא נפסלו לאכילה למי שמקפיד על אכילתם בטהרה, <b>- הרי הוא פוסל בתרומה</b> – שטבול יום אסור באכילת תרומה, ואף אסור בנגיעה בה, שאם נגע בה - נפסלה לאכילה (משנה כלים א,ה)<b>, שיני שהוא פוסל בחולין</b> – שבחולין השני לטומאה פסול למי שמקפיד על אכילתם בטהרה, <b>- אינו דין</b> – וכי אין ההיגיון מחייב, <b>שיפסול בתרומה</b> – שהשני לטומאה יעשה שלישי בתרומה<b>?!</b> (בתמיהה) <b>רביעי בקודש מניין?</b> – מהיכן למדים שבקודש הרביעי לטומאה פסול? <b>ודין הוא</b> – אפשר ללמוד דבר זה בשיטת קול וחומר<b>. מה אם מחוסר כיפורים</b> – כגון זב או מצורע שטבל לטהרתו והעריב שמשו ועדיין לא הביא קורבנו לכפרה, <b>שאינו פוסל בתרומה - הרי הוא פוסל בקודש</b> – שמחוסר כיפורים אסור באכילת קודש ומותר באכילת תרומה (משנה כלים א,ה)<b>, שלישי שהוא פוסל בתרומה</b> – שבתרומה השלישי לטומאה פסול, כמו שלמדנו מקול וחומר, <b>- אינו דין</b> – וכי אין ההיגיון מחייב, <b>שיפסול בקודש</b> – שהשלישי לטומאה יעשה רביעי בקודש<b>?!</b> (בתמיהה) <b>הרי למדנו לראשון ולשיני</b> – לטומאה, <b>מן הכתוב</b> – שכתוב: ""וְהַבָּשָׂר אֲשֶׁר יִגַּע בְּכָל טָמֵא - לֹא יֵאָכֵל"", כמו שאמרנו<b>, ולשלישי</b> – לטומאה שהוא פסול בתרומה, <b>מן הדין</b> – מקול וחומר מטבול יום, כמו שאמרנו<b>, ולרביעי</b> – לטומאה שהוא פסול בקודש, <b>מקול וחומר</b> – ממחוסר כיפורים, כמו שאמרנו<b>. דנין לו דין מן הדין</b> – כאן דבר הלמד בקול וחומר חזר ולימד בקול וחומר, שכן למדנו לשלישי מקול וחומר ומשלישי למדנו לרביעי מקול וחומר<b>, שיהא הכל משועבד להלכה</b> – לימודי קול וחומר אלה משרתים ומבססים את ההלכה מדברי חכמים<b>, שיהא השלישי פוסל בתרומה והרביעי בקודש</b> – שלישי לטומאה שהוא פסול בתרומה ורביעי לטומאה שהוא פסול בקודש הם הלכה (הלכה מדברי חכמים), והדין (קול וחומר) רק אסמכתא, ודין כזה דנים (""מבואות לספרות התנאים"", עמוד 525)<b>.</b><br><br><small>עד כאן המקבילה בירושלמי סוטה.<br><br>ממה שאמרו בסוגיה: ""עד כדון באוכלין שניטמו מאויר כלי חרס..."" מוכח שהסוגיה שייכת למשנה בסוטה. ברם מאידך נראה, שמקור הסוגיה הוא בחגיגה על הפסקה: ""הרביעי בקודש פסול, והשלישי בתרומה"". שהרי נאמר בה: ""כמה דרבי עקיבה אמר תמן: 'יטמא' - יטמא דבר תורה, כן רבי יוסה אמר הכא: 'יטמא' - יטמא דבר תורה"". והפירוש: ""תמן"" - סוטה, ""הכא"" - חגיגה. אם כן, בחגיגה אנו עומדים. ושתי מילים אלו אינן בסוטה. ולפי זה, הועתקה הסוגיה לסוטה אגב הדיון בשלישי בתרומה ודרשת רבי עקיבא הנזכרים במשנה בסוטה (""סוגיות מקבילות בירושלמי"" (עבודה), עמוד 126).<br><br>נראה שחלקה הראשון של הסוגיה (מתחילתה עד אחרי מימרת רבי אבהו בשם רבי יוסה בן חנינה) מקורו בחגיגה והועתק לסוטה, וחלקה השני של הסוגיה (מ-""עד כדון באוכלין שניטמו מאויר כלי חרס..."" עד סופה) מקורו בסוטה והועתק לחגיגה.<br><br>ב<b>ירושלמי פסחים</b> א,ו אמרו: אמר רבי יוסי בירבי בון: אף על גב דלית ליה לרבי ישמעאל ""יטמא"" יטמא באוכלים (בטומאת אוכלים באוכלים), אית ליה ""יטמא"" יטמא בכלים (טומאת משקים בכלים (שמן בנר)).</small>"
Jerusalem Talmud Chagigah 3:2:9,וּבַתְּרוּמָה אִם נִטְמֵאת אַחַת מִיָּדָיו חָבֵירְתָהּ טְהוֹרָה. לְטַמֵּא אֶת הַקּוֹדֶשׁ. דִּבְרֵי רִבִּי. רִבִּי יוֹסֵי בֵּירִבִּי יוּדָה אוֹמֵר. לִפְסוֹל בַּקּוֹדֶשׁ. מַה. רִבִּי כְרִבִּי יְהוֹשֻׁעַ. דְּתַנִּינָן תַּמָּן. כֹּל הַפּוֹסֵל אֶת הַתְּרוּמָה מְטַמֵּא אֶת הַיָּדַיִם לִהְיוֹת שְׁנִיּוֹת. וְהַיָּד מְטַמָּא אֶת חֲבֶירְתָהּ. דִּבְרֵי רִבִּי יְהוֹשֻׁעַ. וּדְרִבִּי יְהוֹשֻׁעַ רָבָא מִן דְּרִבִּי. מַה דְאָמַר רִבִּי בַּקּוֹדֶשׁ. וּמַה דְאָמַר רִבִּי יְהוֹשֻׁעַ בַּתְּרוּמָה.,"במשנה שנינו: <b>""ובתרומה, אם ניטמאת אחת מידיו - חבירתה טהורה</b>... והיד מטמא את חברתה בקודש<b>"".</b><br>מביאים ברייתא (מחלוקת תנאים בטיב הטומאה שיד אחת מטמאת את חברתה בקודש): <b>לטמא את הקודש</b> – אם נגעה יד אחת טמאה ביד השנייה הטהורה - היא מטמאת את היד השנייה שתטמא את הקודש, שהיד השנייה נעשית שנייה לטומאה, ואם תיגע בקודש - תעשה אותו שלישי לטומאה ותטמא אותו, ואם אותו קודש ייגע בקודש אחר - יעשה אותו רביעי לטומאה ויפסול אותו. אבל אם לא נגעה היד הטמאה ביד הטהורה - אין היד השנייה מטמאה את הקודש אלא פוסלת אותו<b>; דברי רבי</b> (רבי יהודה הנשיא, תנא בדור החמישי)<b>. רבי יוסי בירבי יודה</b> (תנא בדור החמישי) <b>אומר: לפסול בקודש</b> – אם נגעה היד הטמאה ביד הטהורה - היד השנייה פוסלת את הקודש, שהיד השנייה נעשית שלישית לטומאה, ואם תיגע בקודש - תעשה אותו רביעי לטומאה ותפסול אותו, ואם אותו קודש ייגע בקודש אחר - לא יפסול אותו (רבי ורבי יוסי בירבי יודה חולקים בפירוש דברי המשנה)<b>.</b><br>ומציעים קושיה: <b>מה?!</b> (בתמיהה) <b>רבי כרבי יהושע</b> (בן חנניה, מגדולי התנאים בדור השני)<b>?!</b> – וכי דעת רבי שנזכרה לפני כן, שהיד מטמאה את חברתה לטמא את הקודש, מתאימה לשיטת רבי יהושע שדעתו מובאת בהמשך?! והרי היה לו לרבי ללכת בשיטת חכמים שחלוקים על רבי יהושע, שכן ההלכה כמותם! - ומציעים מראה מקום לדברי רבי יהושע: <b>דתנינן תמן:</b> – ששנינו שם (במקום אחר - משנה ידיים ג,ב): <b>כל הפוסל את התרומה</b> – שני לטומאה, שהוא פוסל את התרומה במגעו, <b>- מטמא את הידים</b> – שנגעו בו, <b>להיות שניות</b> – לטומאה מגזירת חכמים, כדעת רבי יהושע במשנה ידיים ג,א<b>. והיד מטמא את חבירתה</b> – מי שהיתה ידו אחת טמאה וידו השנייה טהורה, ונגעה היד הטמאה ביד הטהורה - היד הטהורה נעשית אף היא שנייה לטומאה, הואיל והיד הטמאה שנגעה בה פוסלת את התרומה<b>; דברי רבי יהושע</b> – כשיטתו במשנה ידיים ג,א<b>. וחכמים אומרים: אין שני עושה שני</b> – לכן אין יד מטמאה את חברתה (הידיים עשויות להיטמא ממגע עם ראשון לטומאה: אדם, אוכל, משקה, או כלי הטמאים בדרגה זו. לדעת רבי יהושע, ידיים יכולות להיטמא אפילו מטומאה קלה יותר של שני לטומאה)<b>.</b><br>ומתרצים את הקושיה: (<b>ו</b>)<b>דרבי יהושע רבא מן דרבי</b> – (השיטה) של רבי יהושע גדולה (בעלת חידוש גדול יותר) משל רבי<b>. מה דאמר</b> – מה שאומר <b>רבי - בקודש</b> – רבי סבור שרק בעניין קודש היד מטמאה את חברתה להיות שנייה לטומאה<b>, ומה דאמר</b> – ומה שאומר <b>רבי יהושע - בתרומה</b> – רבי יהושע סבור שגם בעניין תרומה היד מטמאה את חברתה להיות שנייה לטומאה. וסבר רבי שלא נחלקו רבי יהושע וחכמים אלא לעניין תרומה, אבל לעניין קודש אף חכמים מודים שהיד מטמאה את חברתה, כמו ששנינו במשנה חגיגה כאן שהיד מטמאה את חברתה בקודש אבל לא בתרומה. הרי שמה אמר רבי נכון לפי כל החכמים<b>.</b><br><br><small>ב<b>תוספתא חגיגה</b> ג,י שנו: היד מטמאה את חברתה [בקודש] (פסקה ממשנתנו) - לטמא בקודש; דברי רבי. רבי יוסה ברבי יהודה אומר: לפסול בקודש.<br><br>ב<b>בבלי חגיגה</b> כד,א אמרו: יד נגובה (יבשה, שאין עליה משקה) מטמאה את חבירתה לטמא לקודש אבל לא לתרומה; דברי רבי. רבי יוסי ברבי יהודה אומר: לפסול אבל לא לטמא.<br><br>בבבלי אמרו, שרבי יהושע וחכמים נחלקו, האם היד מטמאה את חברתה לטמא את הקודש או לפסול אותו. הרי שלפי הבבלי, רבי יהושע מחמיר רק בקודש ולא בתרומה. אבל לפי הירושלמי, הוא מחמיר גם בתרומה.</small>"
Jerusalem Talmud Chagigah 3:2:10,"רִבִּי שִׁמְעוֹן בֶּן לָקִישׁ אָמַר. לֹא שָׁנוּ אֶלָּא חֲבֵירָתָהּ. הָא <i data-overlay=""Vilna Pages"" data-value=""19a""></i>אֲחֶרֶת לֹא. רִבִּי יוֹחָנָן אָמַר. אֲפִילוּ אֲחֶרֶת. רִבִּי יִרְמְיָה רִבִּי אִמִּי בְשֵׁם רִבִּי יוֹחָנָן. אֲפִילוּ כִכָּר. אָֽמְרִין. חָזַר בֵּיהּ רִבִּי יוֹחָנָן מִן הָדָא. מָה אָמַר כֹּה עַד לֹא יַחְזוֹר בֵּיהּ. לֹא אָמַר אֶלָּא לְטַמֵּא כִכָּר. עַל שֵׁם כֹּל הַפּוֹסֵל אֶת הַתְּרוּמָה מְטַמֵּא אֶת הַיָּדַיִם לִהְיוֹת שְׁנִיּוֹת. הָא לְטַמֵּא כִכָּר כָּל־עַמָּא מוֹדֵיי שֶׁאֵינוֹ מְטַמֵּא. עַל שֵׁם שֶׁאֵין שֵׁינִי עוֹשֶׂה שֵׁינִי.","במשנה שנינו: ""היד מטמא את חברתה בקודש"".<br>מציעים פרשנות מצמצמת למשנה: <b>רבי שמעון בן לקיש</b> (מגדולי אמוראי ארץ ישראל בדור השני) <b>אמר: לא שנו אלא חבירתה</b> – הדין במשנה מתייחס רק למקרה שנגעה היד הטמאה בידו הטהורה השנייה של אותו אדם<b>, הא</b> – אבל <b>אחרת</b> – במקרה שנגעה היד הטמאה בידו הטהורה של אדם אחר, <b>- לא</b> – אין הדין כך, אלא הדין הוא שלא נטמאה ידו הטהורה של האדם האחר<b>.</b><br><b>רבי יוחנן</b> (גדול אמוראי ארץ ישראל בדור השני) <b>אמר: אפילו אחרת</b> – אפילו במקרה שנגעה היד הטמאה בידו הטהורה של אדם אחר - נטמאה ידו הטהורה של האדם האחר לטמא את הקודש, שהיד השנייה נעשית שנייה לטומאה (לרבי יוחנן ""חברתה"" לאו דווקא)<b>.</b><br><b>רבי ירמיה</b> (מגדולי אמוראי ארץ ישראל בדור השלישי והרביעי) אמר בשם <b>רבי אמי</b> (אמורא ארץ ישראלי בדור השלישי) שאמר <b>בשם רבי יוחנן: אפילו ככר</b> – אפילו במקרה שנגעה היד הטמאה בכיכר של קודש - היא מטמאת את הכיכר שיטמא קודש אחר, שהכיכר נעשה שני לטומאה<b>.</b><br>ומציעים את חזרתו של רבי יוחנן מהדעה שהחזיק בה לפני כן: <b>אמרין:</b> – אומרים: <b>חזר ביה רבי יוחנן מן הדא</b> – חזר בו רבי יוחנן מן זאת (חזר בו רבי יוחנן מן הדעה הזאת שלו כפי שהוצעה לפני כן בעניין כיכר)<b>.</b><br>ושואלים: <b>מה אמר כה</b> (צריך לומר: '<b>ב</b>ה') <b>עד לא יחזור ביה</b> (אין מובן לשאלה זו, ונראה שהלשון 'עד לא יחזור ביה' הוא אשגרה ממקומות אחרים, וצריך לומר: '<b>מן דחזר ביה</b>', ובדומה לכך הגיה ב""שערי תורת ארץ ישראל"")<b>?</b> – מה אמר בה (רבי יוחנן בעניין כיכר) משחזר בו (מדעתו)?<br>ומשיבים: <b>לא אמר אלא לטמא ככר</b> (נראה שצריך לומר: '<b>לטמא אחרת</b>') – לאחר שחזר בו רבי יוחנן, הוא אמר שבמקרה שנגעה היד הטמאה בידו הטהורה של אדם אחר - נטמאה ידו הטהורה של האדם האחר לטמא את הקודש, שהיד השנייה נעשית שנייה לטומאה<b>,</b> ומציעים משנה המשמשת כסימוכין: <b>על שם</b> (משום) <b>כל הפוסל את התרומה מטמא את הידים להיות שניות</b> (משנה ידיים ג,ב) – כך דברי רבי יהושע במשנה שם, אבל לעניין קודש אף חכמים מודים שהיד מטמאה יד אחרת להיות שנייה לטומאה<b>. הא</b> – אבל <b>לטמא ככר - כל עמא מודיי</b> – כל העם (כל החכמים) מודים, <b>שאינו מטמא</b> – כל בעלי המחלוקת מסכימים שאין היד מטמאה את הכיכר להיות שני לטומאה<b>,</b> ומציעים משנה המשמשת כסימוכין: <b>על שם</b> (משום) <b>שאין שיני עושה שיני</b> (משנה ידיים ג,ב) – כך דברי חכמים במשנה שם<b>.</b><br><br><small>ב<b>בבלי חגיגה</b> כד,א-ב אמרו: איתמר: אמר ריש לקיש: לא שנו (שהיד מטמאה את חבירתה לקודש) אלא ידו (של אותו אדם), אבל יד חבירו - לא. ורבי יוחנן אמר: אחד ידו ואחד יד חבירו, באותה היד לפסול אבל לא לטמא (אותה היד הטמאה מטמאת יד אחרת לפסול את הקודש ולא לטמאו).<br>ממאי? - מדקתני סיפא: שהיד מטמאה את חבירתה לקודש, אבל לא לתרומה. הא תו למה לי? הא תנא ליה רישא (שהיד מטמאה את חבירתה לקודש)! אלא לאו שמע מינה: לאתויי יד חבירו (ולא רק ידו שלו).<br>ואף ריש לקיש הדר ביה (ואמר כרבי יוחנן), דאמר רבי יונה אמר רבי אמי אמר ריש לקיש, ואמרי לה: אמר רבי יונה אמר רבי אסי אמר ריש לקיש: אחד ידו ואחד יד חבירו, באותה היד לפסול אבל לא לטמא.<br><br>מחלוקת ריש לקיש ורבי יוחנן בבבלי כמחלוקתם בירושלמי. דעת רבי יוחנן בירושלמי בעניין כיכר אינה בבבלי. לפי הבבלי, ריש לקיש חזר בו בעניין יד חבירו. ולפי הירושלמי, רבי יוחנן חזר בו בעניין כיכר.</small>"
Jerusalem Talmud Chagigah 3:3:1,<strong><big>משנה:</big></strong> אוֹכְלִין אוֹכְלִים נְגוּבִים בְּיָדַיִם מְסוֹאָבוֹת בַּתְּרוּמָה אֲבָל לֹא בַּקּוֹדֶשׁ. הָאוֹנֵן וְהַמְּחוּסַּר כִּפּוּרִים צְרִיכִין טְבִילָה לַקּוֹדֶשׁ אֲבָל לֹא לַתְּרוּמָה׃,"<big><strong>משנה</strong></big><br>משנה זו ממשיכה במעלות שעשו חכמים לקודש על התרומה.<br><b>אוכְלין אוכָלים נגובים</b> – מותר לאכול מאכלים יבשים שלא באו עליהם מים ולא הוכשרו לקבל טומאה, <b>בידים מסואבות</b> (טמאות) <b>בתרומה</b> – שהרי הידיים אינן מטמאות אותה, הואיל ולא הוכשרו המאכלים לקבל טומאה<b>, אבל לא בקודש</b> – שהקודש מקבל טומאה אפילו לא באו עליו מים, ולפיכך מי שידיו טמאות אסור לו לאכול אפילו קודשים יבשים<b>.</b><br><b>האונן</b> – מי שמת לו אחד מן הקרובים שהוא חייב להתאבל עליהם, ביום המיתה ובלילה שלאחריו הוא קרוי אונן ואסור לו לאכול בקודשים, <b>והמחוסר כיפורים</b> – טמא שצריך להביא קורבנות לכפרתו למחרת טבילתו, והם זב וזבה ויולדת ומצורע, אסור לו לאכול בקודשים עד שיביא כפרתו, <b>צריכין טבילה לקודש</b> – החכמים תיקנו שהאונן לאחר שכלתה אנינותו והמחוסר כיפורים לאחר שהביא קורבנותיו צריכים טבילה כדי לאכול בקודשים, שהואיל ועד עכשיו היו אסורים באכילתם, חוששים שמא הסיחו דעתם ונטמאו והם לא ידעו, לפיכך הצריכום חכמים טבילה לקודש (בבלי חגיגה כד,ב)<b>, אבל לא לתרומה</b> – משום שהאונן בזמן אנינותו והמחוסר כיפורים לאחר שטבל והעריב שמשו בזמן שעדיין לא הביא קורבנותיו מותרים לאכול בתרומה<b>.</b>"
Jerusalem Talmud Chagigah 3:3:2,<strong><big>הלכה:</big></strong> אָמַר רִבִּי חֲנַנְיָה בֶּן אַנְטִיגֳנֹס. וְכִי יֵשׁ אוֹכְלִין נְגוּבִין אֶצֶל הַקּוֹדֶשׁ. תּוֹחֵף אֶת הַחֲרָרָה בִּשְׁפוּד וְאוֹכֵל עִמָּהּ כְּזַיִת בָּשָׂר בִּתְרוּמָה אֲבָל לֹא בַקּוֹדֶשׁ.,"<big><strong>תלמוד</strong></big><br>במשנה שנינו: ""אוכלין אוכלים נגובים בידים מסואבות בתרומה, אבל לא בקודש"".<br>מביאים ברייתא: <b>אמר רבי חנניה בן אנטיגנס</b> (תנא בדור השלישי)<b>: וכי יש אוכלין נגובין אצל הקודש?!</b> – הרי בקודש אין הבדל לעניין קבלת טומאה בין מאכלים נגובים (יבשים) ובין מאכלים שאינם נגובים (רטובים), שכן עשו מעלה בקודש שמאכלים נגובים מקבלים טומאה, ולכן אין לומר ""אוכלים נגובים"" על אוכלים של קודש! - אלא <b>תוחף</b> (תוחב - נועץ, תוקע) <b>את החררה</b> (עוגה דקה ועגולה שנאפתה על גחלים) <b>בשפוד</b> (קנה מחודד בקצהו. - בשפוד הוציאו את החררה מבין הגחלים (ירושלמי שבת ג,ג)) – אם היו ידיו מסואבות, מכניס את החררה לתוך פיו בכלי שאינו מקבל טומאה, וכך אינו נוגע כלל בידיו במאכל (שפוד של עץ אינו מקבל טומאה משום שהוא פשוטי כלי עץ, ושפוד של מתכת מקבל טומאה אלא שאין ידיים מסואבות מטמאות כלים), <b>ואוכל עמה כזית בשר</b> (צריך לומר כמו בתוספתא: 'ואוכל עמה <b>זית או בצל</b>', וכן הגיה ב""שערי תורת ארץ ישראל"") – של חולין, שאינם נטמאים מחמת ידיו<b>, בתרומה</b> – אם החררה שהוא תוחב בשפוד היא של תרומה, מותר לו לאכול עימה מאכלי חולין, כגון זית או בצל, נגובים (שאין עליהם עכשיו מים) בידיים מסואבות (אבל אם הם לחים - נטמאו מידיו ומטמאים את התרומה שבפיו)<b>, אבל לא בקודש</b> – אם היתה בפיו חררה של קודש (שהכניס אותה לפיו בטהרה, כגון שהכניס בידיים טהורות ובינתיים נטמאו בטומאה דרבנן, או שעבר על האיסור לאכול קודש בידיים מסואבות אפילו בתחיבה בכלי ותחב בשפוד), אסור לו לאכול עימה מאכלי חולין נגובים בידיים מסואבות, משום שגזרו חכמים בקודש שמא ישכח וייגע בידיו הטמאות בחררה, אבל בתרומה לא גזרו חכמים. כך מפרש רבי חנניה בן אנטיגנס את משנתנו<b>.</b><br><br><small>אין רבי חנניה בן אנטיגנס חולק על עיקר ההלכה של משנתנו, אלא מפרש את לשונה, שאין לומר ""אוכלים נגובים"" על אוכלים של קודש, שהרי בקודש אין הבדל בין נגובים לשאינם נגובים. ולפיכך הוא מפרש ש""אוכלים"" פירושו אוכלים של חולין, ו""נגובים"" פירושו שהם עכשיו נגובים וכבר הוכשרו (כמו זיתים נגובים שבמשנת טבול יום ג,ו שהם בניגוד לזיתים פצועים, ואינם עניין לזיתים שלא הוכשרו). ואף רבי חנניה בן אנטיגנס מודה שאסור לאכול קודש בידיים מסואבות אפילו בשפוד, אלא שהוא מוסיף שאף חולין אסור לאכול בידיים מסואבות כשקודש בפיו, שמא ישכח וייגע. ומשנתנו חולקת ואינה מדברת כלל באוכלים של חולין, ו""אוכלים נגובים"" פירושם אוכלים של תרומה ושל קודש והם נגובים שלא הוכשרו, ומשנתנו מתפרשת שאין אוכלים קודש בידיים מסואבות אפילו בשפוד, ואפילו בזורק לתוך פיו, שמא ישכח וייגע, וכרבי יוחנן בירושלמי להלן (""תוספתא כפשוטה"").<br><br>ב<b>תוספתא חגיגה</b> ג,יא-יב שנו: אוכלים אוכלים נגובים בידיים מסואבות בתרומה, אבל לא בקודש (פסקה ממשנתנו).<br>אמר רבי חנניה בן אנטיגנס: וכי יש נגובים בקודש?! אלא תוחב את החררה בכוש (קנה) או בקיסם, ואוכל עימה זית או בצל, בתרומה, אבל לא בקודש.<br><br>ב<b>בבלי חגיגה</b> כד,ב אמרו: ""אוכלים אוכלים נגובים בידיים מסואבות בתרומה, אבל לא בקודש"". - תניא: אמר רבי חנינא בן אנטיגנוס: וכי יש נגיבה לקודש?! והלא חיבת הקודש מכשרתם! - לא צריכא (לא נצרכה ההלכה במשנה אלא), כגון שתחב לו חבירו לתוך פיו, או שתחב הוא לעצמו בכוש או בכרכר (ואין האדם האוכל נוגע כלל בידיו במאכל), וביקש לאכול צנון או בצל של חולין עימהם (שאינם נטמאים מחמת ידיו). לקודש - גזרו בהו רבנן (שמא ישכח וייגע בידיו הטמאות במאכל של קודש), לתרומה - לא גזרו בהו רבנן.</small>"
Jerusalem Talmud Chagigah 3:3:3,"תַּמָּן תַּנִּינָן. הָיָה אוֹכֵל דְּבֵילָה בְּיָדַיִם מְסוֹאָבוֹת. הִכְנִיס יָדוֹ לְתוֹךְ פִּיו לִיטּוֹל אֶת הַצְּרוֹר. חִזְקִיָּה אָמַר. לֹא שָׁנוּ אֶלָּא דְבֵילָה שֶׁהוּא רוֹצֶה בַּמַּשְׁקִין שֶׁעַל אֶצְבָּעוֹ. הָא שְׁאָר כָּל־הַדְּבָרִים לֹא. רִבִּי יוֹחָנָן אָמַר. לֹא שַׁנְייָא. הִיא דְבֵילָה הִיא שְׁאָר כָּל־הַדְּבָרִים. מַתְנִיתָה פְלִיגָא עַל חִזְקִיָּה מַגַּע טְמֵא מֵת שֶׁהָיוּ אוֹכְלִין וּמַשְׁקִין לְתוֹךְ פִּיו. הִכְנִיס רֹאשׁוֹ לַאֲוִיר הַתַּנּוּר טָהוֹר וְטִימְּאֵהוּ. וְטָהוֹר שֶׁהָיוּ אוֹכְלִין וּמַשְׁקִין לְתוֹךְ פִּיו. הִכְנִיס רֹאשׁוֹ לַאֲוִיר הַתַּנּוּר טָמֵא וְנִיטְמָא. נִיחָא מַשְׁקִין טְמֵאִין. אוֹכְלִין מֵאֵיכָן הוּכְשְׁרוּ. לֹא מִמַּשְׁקֵה פִיו. תִּיְפְתָּר אוֹ בִדְבֵילָה שֶׁמֵינָה אוֹ בְאוֹכְלִין שֶׁהוּכְשְׁרוּ עַד שֶׁהֵן מִבַּחוּץ. מַתְנִיתָה פְלִיגָא עַל רִבִּי יוֹחָנָן. אוֹכְלִין <i data-overlay=""Vilna Pages"" data-value=""19b""></i>אוּכְלִין נְגוּבִין בְּיָדַיִם מְסוֹאָבוֹת בַּתְּרוּמָה אֲבָל לֹא בַּקּוֹדֶשׁ. פָּתַר לָהּ בַּזּוֹרֵק. אִם בַּזּוֹרֵק אֲפִילוּ בַקּוֹדֶשׁ. שֶׁמָּא יִשְׁכַּח וְיִגַּע. אִם שֶׁמָּא יִשְׁכַּח וְיִגַּע אֵפִילוּ בַתְּרוּמָה יְהֵא אָסוּר. מַאי כְדוֹן. אוֹכְלִי תְרוּמָה זְרִיזִין הֵן וִאֵינוֹ שׁוֹכֵחַ. אוֹכְלֵי הַקּוֹדֶשׁ אֵינָן זְרִיזִין וְהוּא שׁוֹכֵחַ.","ומציעים משנה ממקום אחר: <b>תמן תנינן:</b> – שם (משנה כלים ח,י) שנינו: <b>היה אוכל דבילה</b> (תאנים שריסקו ודרסו וייבשו אותן) <b>בידים מסואבות</b> – בידיים שהן שניות לטומאה ופוסלות את התרומה<b>, הכניס ידו לתוך פיו ליטול את הצרור</b> (אבן קטנה) – שהיה בתוך הדבילה, <b>- רבי מאיר</b> (גדול התנאים בדור הרביעי) <b>מטמא</b> – את הדבילה, לפי שהיד שהכניס לתוך פיו טימאה את הרוק שבפיו להיות ראשון לטומאה, כדין משקים, והרוק מכשיר ומטמא את הדבילה ועושה אותה שנייה לטומאה<b>. רבי יהודה</b> (בר אלעאי, מגדולי התנאים בדור הרביעי) <b>מטהר</b> – את הדבילה, שלדעתו כל זמן שלא יצא הרוק מן הפה אינו חשוב משקה<b>. רבי יוסי</b> (בר חלפתא, תנא בדור הרביעי) <b>אומר: אם הפך</b> – את הדבילה בפיו קודם שהכניס ידו לתוכו, ועל ידי כך נעקר הרוק ממקומו, <b>- טמא</b> – הרוק, ומטמא את הדבילה, שהואיל ונעקר הרוק נעשה משקה<b>, אם לא הפך</b> – את הדבילה בפיו, <b>- טהור</b> – שכל זמן שלא נעקר הרוק אינו נחשב משקה<b>.</b><br><br>ומציעים פרשנות מצמצמת למשנה בכלים: <b>חזקיה</b> (אמורא ארץ ישראלי בדור הראשון) <b>אמר: לא שנו אלא דבילה שהוא רוצה במשקין שעל אצבעו</b> – הדין במשנה מתייחס רק למקרה שהיה אוכל דבילה והכניס אצבעו לתוך פיו ליטול צרור, ובמקרה זה רבי מאיר מטמא, מפני שהוא רוצה ברוק שעל אצבעו, כדי שיוכל למצוץ בו את השמנונית של הדבילה שנדבקה באצבעו, ולכן הרוק נחשב משקה והוא מכשיר ומטמא את הדבילה<b>, הא</b> – אבל <b>שאר כל הדברים</b> – במקרה שהיה אוכל מאכלים אחרים, <b>- לא</b> – אין הדין כך, שבמקרה זה אין רבי מאיר מטמא, מפני שהאוכל מאכלים אחרים אינו רוצה ברוק שבפיו, ולכן הרוק אינו מכשיר<b>.</b><br>ומציעים דעה המונגדת לדעה המופיעה לפני כן המבחינה בין מקרים שונים: <b>רבי יוחנן</b> (גדול אמוראי ארץ ישראל בדור השני) <b>אמר: לא שנייא</b> – לא שונה (הדבר)<b>, היא דבילה היא שאר כל הדברים</b> – אין הבדל בין דינם של דבילה ושל שאר כל הדברים, ובכל המאכלים רבי מאיר מטמא, מפני שהרוק שבפיו נחשב משקה, שלא כדעת חזקיה המבחין בין דבילה ושאר כל הדברים<b>.</b><br><br>ומציעים מקור תנאי החולק על דעת אמורא שהובאה לפני כן: <b>מתניתא פליגא</b> – המשנה (המקור התנאי, והוא המשנה כלים ח,י) חלוקה <b>על חזקיה: מגע טמא מת</b> – אדם שנגע במי שנטמא במת, והרי הוא ראשון לטומאה, שכן טמא מת הוא אב הטומאה, <b>שהיו אוכלין ומשקין לתוך</b> (בתוך) <b>פיו, הכניס ראשו לאויר התנור טהור</b> – לתוך החלל של תנור טהור, <b>- וטימאהו</b> (צריך לומר: '<b>טימאוהו</b>', וכן הוא בכתבי היד של המשנה) – המשקים שבפיו שנטמאו מחמת טומאתו טימאו את התנור כשנכנסו לאווירו (האדם עצמו אינו מטמא את התנור, שאין כלי מקבל טומאה אלא מאב הטומאה, והוא אינו אלא ראשון לטומאה, אבל המשקים שבתוך פיו מטמאים את התנור, שגזרו חכמים על המשקים שיהיו מטמאים כלים משום משקים של זב וזבה שהם אב הטומאה. ומה שנקטה המשנה גם אוכלים, משום סיפא הוא. - תנור הוא כלי חרס. כלי חרס אינו מקבל טומאה אלא מאווירו)<b>. וטהור שהיו אוכלין ומשקין לתוך</b> (בתוך) <b>פיו, הכניס ראשו לאויר התנור טמא</b> – לתוך החלל של תנור טמא, <b>- וניטמא</b> (צריך לומר: '<b>ניטמאו</b>', וכן הוא בכתבי היד של המשנה) – האוכלים והמשקים שבפיו נטמאו מחמת טומאת התנור (כלי חרס טמא מטמא אוכלים ומשקים שבאווירו)<b>.</b> - ומפרטים את הקושיה: <b>ניחא</b> – (הדבר) נוח, <b>משקין טמאין</b> – הדין של מקרה זה מובן (טהור שהיו משקים בפיו והכניס ראשו לאוויר תנור טמא - נטמאו המשקים, כיוון שמשקים אינם צריכים הכשר לקבל טומאה)<b>.</b> אבל <b>אוכלין</b> – הדין של מקרה זה אינו מובן, <b>- מאיכן</b> (מהיכן) <b>הוכשרו? לא ממשקה פיו?!</b> (בתמיהה) – מדוע טהור שהיו אוכלים בפיו והכניס ראשו לאוויר תנור טמא - נטמאו האוכלים? הרי האוכלים שצריכים הכשר לקבל טומאה עשויים להיות מוכשרים מהרוק שבפיו! והרי לדעת חזקיה, האוכל מאכלים אחרים שאינם דבילה - הרוק אינו מכשיר אותם!<br>ומתרצים את הקושיה בהצעת שתי אפשרויות פרשניות למקור התנאי: <b>תיפתר</b> – תתפרש (המשנה בכלים) <b>או בדבילה שמינה או באוכלין שהוכשרו עד שהן מבחוץ</b> – טהור שהיו אוכלים בפיו והכניס ראשו לאוויר תנור טמא - נטמאו האוכלים, במקרה של דבילה שמנה, ששמנוניתה שעליה מכשירה אותה לקבל טומאה, או במקרה של מאכלים אחרים שהוכשרו לקבל טומאה לפני שהיו בפיו, ולא הוכשרו מהרוק שבפיו, ולכן נטמאו<b>.</b><br><br>ומציעים מקור תנאי החולק על דעת אמורא שהובאה לפני כן: <b>מתניתא פליגא</b> – המשנה (המקור התנאי, והוא המשנה כאן) חלוקה <b>על רבי יוחנן: אוכלין אוכלין נגובין</b> – מותר לאכול מאכלים יבשים שלא באו עליהם מים ולא הוכשרו לקבל טומאה, <b>בידים מסואבות</b> (טמאות) <b>בתרומה, אבל לא בקודש!</b> – לדעת רבי יוחנן, שהרוק שבפיו נחשב משקה והוא מכשיר ומטמא את כל המאכלים, ולכן במשנה בכלים רבי מאיר מטמא, מדוע אמרה משנתנו שמותר לאכול מאכלים נגובים של תרומה שלא הוכשרו בידיים טמאות? הרי כשהוא נותן את המאכלים לתוך פיו בידיו הטמאות, הוא נוגע ברוק שבפיו ומטמא אותו, והרוק מכשיר ומטמא את התרומה! (משנתנו כרבי מאיר, כמפורש בירושלמי לעיל ג,א, שהוא שנה שלוש עשרה מעלות בקודש (""תוספתא כפשוטה""))<br>ומתרצים את הקושיה בהצעת פרשנות למקור התנאי המבוססת על אוקימתא: <b>פתר לַהּ</b> – פותר אותה (את המשנה כאן, שמותר לאכול מאכלים נגובים של תרומה שלא הוכשרו בידיים טמאות) <b>בזורק</b> – במקרה שהוא זורק את המאכלים לתוך פיו, ואינו נותן אותם לתוך פיו בידיו הטמאות, וכיוון שאינו נוגע ברוק שבפיו כלל, אינו מטמא את רוקו<b>.</b><br>ומקשים: <b>אם בזורק</b> – ואינו נוגע בפה כלל, <b>- אפילו בקודש!</b> – אפילו בקודש יהא מותר לאכול מאכלים נגובים בידיים טמאות, כשהוא זורק אותם לתוך פיו על ידי כלי ואינו נוגע בהם בידיו! ומדוע אמרה משנתנו שאסור לאכול מאכלים נגובים של קודש בידיים טמאות? (פשוט הדבר שלא כיוונו (במשנתנו) לומר שאין אוכלים אוכלי קודש בידיים מסואבות ממש, שהרי הידיים מטמאות אותם אפילו לא הוכשרו, ובוודאי הכוונה שאין אוכלים אותם בידיים מסואבות אפילו לא נגע בהם (""תוספתא כפשוטה""))<br>ומתרצים: <b>שמא ישכח ויגע</b> – בקודש אסור לאכול מאכלים נגובים בידיים טמאות, כשהוא זורק אותם לתוך פיו על ידי כלי, משום שגזרו חכמים שמא תוך כדי אכילתו ישכח וייגע בפה בידיו הטמאות ויטמא את הקודש<b>.</b><br>ומקשים: <b>אם שמא ישכח ויגע, אפילו בתרומה יהא אסור!</b> – אפילו בתרומה יהא אסור לאכול מאכלים נגובים בידיים טמאות, כשהוא זורק אותם לתוך פיו, שמא תוך כדי אכילתו ישכח וייגע בפה בידיו הטמאות ויטמא את רוקו והרוק יכשיר ויטמא את התרומה!<br>ומציעים תירוץ לקושיה בהסברת טעמה של הקביעה במשנה: <b>מאי כדון?</b> – מה היא עכשיו? (מה הפתרון לקשיים שהועלו לפני כן?) <b>אוכלי תרומה זריזין הן ואינו שוכח, אוכלי הקודש אינן זריזין והוא שָׁכֵחַ</b> – אוכלי תרומה הם כוהנים הרגילים באכילת תרומה בטהרה והם מיומנים וזהירים בהלכות טהרה, ולכן בתרומה לא גזרו חכמים שמא ישכח וייגע בפה בידיו הטמאות, מה שאין כן אוכלי קודש (אוכלי קורבנות) שהם גם כוהנים וגם שאינם כוהנים המביאים את קורבנותיהם ואינם רגילים באכילת קודשים בטהרה, ולכן בקודש גזרו חכמים שמא ישכח וייגע בפה בידיו הטמאות<b>.</b><br><br><small>הסוגיה על המשנה כלים ח,י מקורה בתלמוד למסכת כלים (שאולי היה ואבד).</small>"
Jerusalem Talmud Chagigah 3:3:4,תַּמָּן תַּנִּינָן. אוֹנֵן נוֹגֵעַ וְאֵינוֹ מַקְרִיב וְאֵינוֹ חוֹלֵק לֶאֱכוֹל בָּעֶרֶב. תַּמָּן אַתְּ אָמַר. מוֹתָּר לִיגַּע. וָכָא אַתְּ אָמַר. אָסוּר לִיגַּע. אָמַר רִבִּיֹ יַנַּיי. כָּאן בְּשֶׁהִסִּיעַ דַּעְתּוֹ וְכָאן בְּשֶׁלֹּא הִסִּיעַ דַּעְתּוֹ. רִבִּי יוֹסֵי בָעֵי. אִם בְּשֶׁהִסִּיעַ דַּעְתּוֹ אֲפִילוּ בַתְּרוּמַה יְהֵא אָסוּר. מַאי כְדוֹן. כַּהִיא דְּאָמַר רִבִּי יִרְמְיָה בְשֵׁם רִבִּי בָּא בַּר מָמָל. עָשׂוּ אוֹתוֹ כְּאוֹכֵל אוֹכֶל רְבִיעִי בַקּוֹדֶשׁ. הָדָא אָֽמְרָה הָאוֹכֵל אוֹכֶל רְבִיעִי בַקּוֹדֶשׁ אָסוּר לוֹכַל וּמוּתָּר לִיגַּע. וָכָא אָסוּר לוֹכַל וּמוּתָּר לִיגַּע. תַּמָּן תַּנִּינָן. שֶׁבֵּית שַׁמַּי אוֹמְרִים. צְרִיכָה טְבִילָה בָּאַחֲרוֹנָה. וּבֵית הִלֵּל אוֹמְרִים. אֵינָהּ צְרִיכָה טְבִילָה בָּאֲחֲרוֹנָה׃ מָה אֲנָן קַייָמִין. אִם לַאֲכִילַת תְּרוּמָה קַשְׁיָה עַל דְּבֵית שַׁמַּי. וְלֹא טְבוּלַת יוֹם הִיא. וְאֵין טְבוּל יוֹם מַעֲרִיב שִׁמְשׁוֹ וָאוֹכֵל. אִם לַאֲכִילַת קֳדָשִׁים קַשְׁיָה עַל דְּבֵית הִלֵּל. וְלָא מְחוּסָּר כַּפָּרָה הִיא. וְאֵין מְחוּסָּר כַּפָּרָה טָעוּן טְבִילָה אֶצֶל הַקּוֹדֶשׁ. אִין תֵּימַר. בַּתְּרוּמָה אֲנָן קַייָמִין תַּמָּן. וְהָדָא דְתַנִּינָן הָכָא רֵישָׁא דִבְרֵי הַכֹּל וְסֵיפָה בַּמַּחְלוֹקֶת. אִין תֵּימַר. בַּתְּרוּמָה אֲנָן קַייָמִין הָכָא. וְהָדָא הִיא דְתַנִּינָן תַּמָּן רֵישָׁא דִבְרֵי הַכֹּל וְסֵיפָה בַּמַּחְלוֹקֶת. אָמַר רִבִּי שְׁמוּאֵל בַּר אֶבְדַּוּמִי קוֹמֵי רִבִּי מָנָא. בַּתְּרוּמָה אֲנָן קַייָמִין. תַּמָּן טַעֲמוֹן דְּבֵית שַׁמַּי מִפְּנֵי הַהֶדְיוֹטוֹת. שֶׁלֹּא יְהוּ אוֹמְרִים. רְאִינוּ אִשָּׁה שׁוֹפַעַת דָּם וְאוֹכֶלֶת בַּתְּרוּמָה.,"במשנה שנינו: ""האונן והמחוסר כיפורים צריכין טבילה לקודש, אבל לא לתרומה"".<br>מציעים משנה ממקום אחר: <b>תמן תנינן:</b> – שם (משנה זבחים יב,א) שנינו: <b>אונן</b> – כוהן, <b>נוגע</b> – בקודשים, שאינו כטמא שאסור לנגוע בקודשים, <b>ואינו מקריב</b> – קורבנות, <b>ואינו חולק לוכל בערב</b> – אינו נוטל חלק בבשר הקורבנות כדי לאכול בערב, שהואיל ואסור עכשיו באכילה, אינו חולק<b>.</b><br>ומציעים סתירה בין מקורות תנאיים: <b>תמן את אמר:</b> – שם (במשנה בזבחים) אתה אומר: <b>מותר ליגע</b> – אונן מותר לו לנגוע בקודשים<b>, וכא את אמר:</b> – וכאן (במשנתנו) אתה אומר: <b>אסור ליגע</b> – אונן שלא טבל אסור לו לנגוע בקודשים<b>?!</b><br>ומיישבים את הסתירה בהצעת אוקימתות למקורות הסותרים: <b>אמר רבי יניי</b> (אמורא ארץ ישראלי בדור הראשון)<b>: כאן</b> – במשנתנו, <b>- בשהסיע דעתו</b> – מדובר במקרה שהאונן הסיח דעתו מלשמור את עצמו בטהרה בזמן אנינותו משום שהוא אסור לאכול קודשים, ולכן האונן שלא טבל אסור לו לנגוע בקודשים<b>, וכאן</b> – במשנה בזבחים, <b>- בשלא הסיע דעתו</b> – מדובר במקרה שהאונן לא הסיח דעתו מלשמור את עצמו בטהרה בזמן אנינותו, ולכן האונן מותר לו לנגוע בקודשים<b>.</b><br>ומציעים קושיה על יישוב הסתירה: <b>רבי יוסה</b> (מגדולי אמוראי ארץ ישראל בדור הרביעי) <b>בעי</b> – שואל (מקשה)<b>: אם בשהסיע דעתו</b> – אם מדובר במשנתנו במקרה שהאונן הסיח דעתו מלשמור את עצמו בטהרה בזמן אנינותו, <b>- אפילו בתרומה יהא אסור</b> – לו לנגוע<b>!</b> – ומדוע שנינו במשנתנו שאונן שלא טבל מותר לו לנגוע בתרומה? ולכן יש לדחות את יישוב הסתירה שהציע רבי יניי.<br>ומציעים יישוב לסתירה בהסברת טעמה של הקביעה: <b>מאי כדון?</b> – מה היא עכשיו? (עכשיו שנדחה יישוב הסתירה, מה הפתרון לסתירה שהועלתה לפני כן?) <b>כהיא דאמר</b> – כמו (המימרה האמוראית) ההיא (המצויה במקום אחר באותה סוגיה - לעיל ג,ב) שאומר <b>רבי ירמיה</b> (מגדולי אמוראי ארץ ישראל בדור השלישי והרביעי) <b>בשם רבי בא בר ממל</b> (אמורא ארץ ישראלי בדור השני והשלישי) (במקומות ספורים נראה שהמונח 'כיי דאמר רבי פלוני' מציע מימרות שענו במקורן על האמור מיד לפניהן, ולפיכך קרוב לומר שבמקרים אלה צריך לומר 'אמר רבי פלוני' ולא 'כיי דאמר רבי פלוני', מכיוון שאין כאן השוואה או הפניה למימרה שעיקרה נאמר במקום אחר. למשל כאן, ואכן ""שערי תורת ארץ ישראל"" הגיה 'אמר' תחת 'כיי דאמר' (""הטרמינולוגיה של הירושלמי"", עמוד 267, הערה 112)<b>: עשו אותו כאוכל אוכל רביעי בקודש</b> – האונן, אף על פי שלא נטמא במתו, הצריכוהו חכמים טבילה כדי לאכול בקודשים, מפני שדנו אותו חכמים כמי שאוכל מאכל של קודש שהוא רביעי לטומאה, שדינו שהוא אסור לאכול קודש<b>.</b> ומציעים היסק כדי ליישב את הסתירה: <b>הדא אמרה</b> (מונח זה הוא אשגרה מהבאת מימרה זו לעיל ג,ב, וכאן צריך לומר: '<b>כמה דאת מר</b>', וכן כתב ב""שערי תורת ארץ ישראל"")<b>:</b> – כמו שאתה אומר: <b>האוכל אוכל רביעי בקודש - אסור לוכל ומותר ליגע</b> – הוא אסור לאכול קודש, אבל הוא מותר לנגוע בקודש<b>. וכא</b> – ו(גם) כאן (באונן), <b>- אסור לוכל ומותר ליגע</b> – החומרה המיוחדת באונן לעניין קודש אינה אלא באכילה אבל לא בנגיעה, שהאונן שלא טבל אסור לו לאכול קודשים, אבל מותר לו לנגוע בקודשים. ובלבד שלא הסיח דעתו מלשמור את עצמו בטהרה בזמן אנינותו, אבל אם הסיח דעתו - אסור לו אף לנגוע בקודשים. - לפי זה יש ליישב את הסתירה בין המקורות התנאיים, שבמשנתנו מדובר באכילה, ובמשנה בזבחים מדובר בנגיעה<b>.</b><br><br><small>ב<b>בבלי זבחים</b> צט,א אמרו: אונן נוגע? ורמינהי: האונן והמחוסר כיפורים צריכים טבילה לקודש! (משמע שהאונן שלא טבל אסור לו לנגוע בקודשים)<br>אמר רבי אסי אמר רבי יוחנן: לא קשיא, כאן (במשנה בזבחים ששנינו שהאונן מותר לו לנגוע בקודשים) - בשטבל (בתוך יום אנינותו), כאן (במשנה בחגיגה) - בשלא טבל.<br>וכי טבל מאי הווי? הא הדרא עליה אנינות, דאמר רבה בר רב הונא: אונן שטבל (בתוך יום אנינותו) - אנינותו חוזרת עליו!<br>אלא לא קשיא, הא (במשנה בחגיגה) - דאסח דעתיה, הא (במשנה בזבחים) - דלא אסח דעתיה.<br><br>ו<b>שם</b> צט,ב אמרו: התגלגל הדבר ובא לפני רבי אבא בר ממל, אמר (ליושבים לפניו): לא שמיע להו הא דאמר רבי יונתן אמר רבי: האוכל שלישי של תרומה עצמה (האוכל תרומה עצמה שנגעה בשני לטומאה ונפסלה) - אסור לוכל (תרומה) ומותר ליגע (בתרומה)? אלמא באכילה עבוד רבנן מעלה (והקפידו בכך), בנגיעה לא עבוד רבנן מעלה. הכא נמי (בעניין אונן) - באכילה עבוד רבנן מעלה (והצריכוהו טבילה לצורך אכילת קודשים), בנגיעה לא עבוד רבנן מעלה.<br><br>בשני התלמודים הציעו את סתירת המשניות בחגיגה ובזבחים ויישבו אותה בכמה אופנים.<br>החילוק של רבי יוחנן בבבלי בין טבל ללא טבל שנדחה אינו בירושלמי.<br>החילוק בבבלי בין הסיח דעתו ללא הסיח דעתו ישנו בירושלמי.<br>החילוק של רבי אבא בר ממל בבבלי בין אכילה לנגיעה, שנלמד מדין האוכל אוכל שלישי של תרומה עצמה, ישנו בירושלמי כהיסק ממימרה בשמו בעניין האוכל אוכל רביעי בקודש.<br>הירושלמי מסייע לפירוש רש""י בקשר לייעודם של החילוק השני והחילוק השלישי בבבלי (תירוץ סתירת המשניות בחגיגה ובזבחים), ושלא כדברי בעלי התוספות (תירוץ הקושיה על החילוק של רבי יוחנן).</small><br><br>יולדת, לאחר שעברו ימי טומאת לידתה, שבוע לזכר ושבועיים לנקבה, טובלת ויושבת על דם טוהר, שלושים ושלושה ימים לזכר ושישים ושישה ימים לנקבה. בימים שהיא יושבת על דם טוהר היא טהורה לבעלה, אבל היא אסורה בתרומה ובקודשים ובביאת מקדש.<br>מציעים משנה ממקום אחר: <b>תמן תנינן:</b> – שם (משנה נידה י,ז) שנינו: <b>שבית שמי אומרים: צריכה טבילה באחרונה</b> – יולדת שהשלימה ימי טהרתה צריכה טבילה לאכילת תרומה, אם היא כוהנת, או לביאת מקדש, אף כשהיא ישראלית, ואין הטבילה הראשונה שלאחר ימי הטומאה מועילה לה<b>. ובית הלל אומרים: אינה צריכה טבילה באחרונה</b> – לאכילת תרומה ולביאת מקדש, וסומכת על הטבילה שלאחר ימי הטומאה. אבל לאכילת קודשים היא צריכה טבילה לאחר ימי הטהרה והבאת קורבנותיה (ביאור זה במחלוקת בית שמאי ובית הלל הוא על פי האמור להלן בסוף הסוגיה)<b>.</b><br><br>ומציעים שאלה: <b>מה אנן קיימין?</b> – [ב]מה אנחנו עומדים (עוסקים)? (באיזה מקרה יש להעמיד את המשנה בנידה?) - ומציעים שתי אפשרויות שנדחות: <b>אם לאכילת תרומה</b> – אם מחלוקת בית שמאי ובית הלל היא בטבילה לאחר ימי הטהרה לצורך אכילת תרומה (אבל לצורך אכילת קודשים הכול מודים שהיא צריכה טבילה באחרונה), <b>- קשיא על דבית שמי!</b> – קשה (הדבר) על (דעתם) של בית שמאי! <b>ולא טבולת יום היא?!</b> (בתמיהה) – הרי בימי טהרתה דינה כטבול יום שטבל ועדיין לא העריב שמשו (""טבולת יום ארוך""), שכן טבלה לאחר ימי טומאתה ועדיין לא עברו ימי טהרתה! <b>ואֵין טבול יום מעריב שמשו ואוכל?!</b> (בתמיהה) – הרי טבול יום דינו שלאחר שהעריב שמשו הוא מותר באכילת תרומה! ולכן אף יולדת יהא דינה שלאחר שעברו ימי טהרתה תהא מותרת באכילת תרומה! ולמה לדעת בית שמאי היא צריכה טבילה לאחר ימי טהרתה? <b>אם לאכילת קדשים</b> – אם מחלוקת בית שמאי ובית הלל היא בטבילה לאחר ימי הטהרה לצורך אכילת קודשים (אבל לצורך אכילת תרומה הכול מודים שאינה צריכה טבילה באחרונה), <b>- קשיא</b> (צריך להוסיף: '<b>על</b>') <b>דבית הלל!</b> – קשה (הדבר) על (דעתם) של בית הלל! <b>ולא מחוסרת כפרה היא?!</b> (בתמיהה) – הרי לאחר ימי טהרתה דינה כמחוסר כיפורים שטבל והעריב שמשו והביא קורבנותיו, שכן טבלה לאחר ימי טומאתה ועברו ימי טהרתה והביאה קורבנותיה! <b>ואֵין מחוסר כפרה טעון טבילה אצל הקודש?!</b> (בתמיהה) הרי מחוסר כיפורים דינו שלאחר שהביא קורבנותיו הוא צריך טבילה לאכילת קודשים, כמו ששנינו במשנה כאן! ולכן אף יולדת יהא דינה שלאחר שעברו ימי טהרתה והביאה קורבנותיה תהא צריכה טבילה לאכילת קודשים! ולמה לדעת בית הלל אינה צריכה טבילה לאחר ימי טהרתה?<br><br>ומציעים השלכות של שתי האפשרויות שהוצעו לפני כן: <b>אין תימר:</b> – אם תאמר: <b>בתרומה אנן קיימין תמן</b> – אנחנו עומדים (עוסקים) שם (במשנה בנידה, שמחלוקת בית שמאי ובית הלל היא בטבילה לאחר ימי הטהרה לצורך אכילת תרומה), <b>-</b> (<b>ו</b>)<b>הדא דתנינן הכא</b> – ו(המשנה) הזאת ששנינו כאן (בחגיגה, שמחוסר כיפורים צריך טבילה לקודש, אבל לא לתרומה), <b>רישא דברי הכל וסיפא במחלוקת</b> – ראשה (של המשנה, שמחוסר כיפורים צריך טבילה לקודש) דברי הכול (הדין תופס לפי דעת כלל החכמים - בית שמאי ובית הלל, שלצורך אכילת קודשים הכול מודים שהיא צריכה טבילה באחרונה), וסופה (של המשנה, שמחוסר כיפורים אינו צריך טבילה לתרומה) במחלוקת (הדין תופס רק לפי דעת חכם מסוים - בית הלל)<b>. אין תימר:</b> – [ו]אם תאמר: <b>בתרומה</b> (צריך לומר: '<b>בקודש</b>') <b>אנן קיימין הכא</b> (צריך לומר: '<b>תמן</b>') – אנחנו עומדים (עוסקים) שם (במשנה בנידה, שמחלוקת בית שמאי ובית הלל היא בטבילה לאחר ימי הטהרה לצורך אכילת קודשים), <b>-</b> (<b>ו</b>)<b>הדא היא</b> (יש למחוק את המילה 'היא' (""אוצר לשונות ירושלמיים"")) <b>דתנינן תמן</b> (צריך לומר: '<b>הכא</b>') – ו(המשנה) הזאת ששנינו כאן (בחגיגה, שמחוסר כיפורים צריך טבילה לקודש, אבל לא לתרומה), <b>רישא דברי הכל וסיפא במחלוקת</b> (צריך לומר: 'רישא <b>במחלוקת</b> וסיפא <b>דברי הכל</b>') – ראשה (של המשנה, שמחוסר כיפורים צריך טבילה לקודש) במחלוקת (הדין תופס רק לפי דעת חכם מסוים - בית שמאי), וסופה (של המשנה, שמחוסר כיפורים אינו צריך טבילה לתרומה) דברי הכול (הדין תופס לפי דעת כלל החכמים - בית שמאי ובית הלל, שלצורך אכילת תרומה הכול מודים שאינה צריכה טבילה באחרונה) (כך הגיה ב""קורבן העדה"")<b>.</b><br><br>ומציעים תשובה לשאלת 'מה אנן קיימין?': <b>אמר רבי שמואל בר אבודמי</b> (אמורא ארץ ישראלי בדור החמישי) <b>קומי</b> – לפני <b>רבי מנא</b> (השני, מגדולי אמוראי ארץ ישראל בדור החמישי)<b>: בתרומה אנן קיימין תמן</b> – אנחנו עומדים (עוסקים) שם (במשנה בנידה, שמחלוקת בית שמאי ובית הלל היא בטבילה לאחר ימי הטהרה לצורך אכילת תרומה)<b>. טעמון דבית שמי</b> – טעמם של בית שמאי (שהם אומרים שיולדת צריכה טבילה לאחר ימי טהרתה, אף על פי שדינה כטבול יום)<b>, מפני ההדיוטות</b> (פשוטים, שאינם מומחים. - מקור המילה ביוונית) – שאינם בקיאים בהלכות טומאה וטהרה, ואינם יודעים שהדם שהיולדת רואה בימי טהרתה טהור הוא<b>, שלא יהו</b> – ההדיוטות, <b>אומרים: ראינו אשה</b> – היולדת, <b>שופעת</b> (מזילה, מזרימה) <b>דם ואוכלת בתרומה</b> – בלא טבילה. ובשל כך בית שמאי אומרים שיולדת צריכה טבילה לאחר ימי טהרתה<b>.</b><br><br><small>הסוגיה על המשנה נידה י,ז מקורה בתלמוד למסכת נידה (שהיה ואבד).</small>"
Jerusalem Talmud Chagigah 3:4:1,"<strong><big>משנה:</big></strong> חוֹמֶר בַּתְּרוּמָה שֶׁבִּיהוּדָה נֶאֱמָנִים עַל טַהֲרַת יַיִן וְשֶׁמֶן כָּל־יְמוֹת הַשָּׁנָה וּבִשְׁעַת הַגִּתּוֹת וְהַבַּדִּים אַף עַל הַתְּרוּמָה. עָֽבְרוּ הַגִּתּוֹת וְהַבַּדִּים וְהֵבִיאוּ לוֹ חָבִית שֶׁל יַיִן שֶׁל תְּרוּמָה לֹא יְקַבְּלֶנָּה מִמֶּנּוּ אֲבָל <i data-overlay=""Vilna Pages"" data-value=""20a""></i>מַנִּיחָהּ לְגַת הַבָּאָה. אִם אָמַר לוֹ הִפְרַשְׁתִּי לְתוֹכָהּ רְבִיעִית קוֹדֶשׁ נֶאֱמָן. כַּדֵּי יַיִן וְכַדֵּי שֶׁמֶן הַמְדוּמָּעוֹת, נֶאֱמָנִין עֲלֵיהֶן בִּשְׁעַת הַגִּתּוֹת וְהַבַּדִּים קוֹדֶם לַגַּת שִׁבְעִים יוֹם׃","<big><strong>משנה</strong></big><br>לאחר שנשנו לעיל המעלות שעשו חכמים לקודש על התרומה, המשנה מלמדת שיש בתרומה חומרות שאינן נוהגות בענייני טהרה אחרים (חולין טהורים וקודש).<br><b>חומר בתרומה</b> – מבענייני טהרה אחרים<b>, שביהודה נאמנין על טהרת יין ושמן כל ימות השנה</b> – בארץ יהודה נאמנים אף עמי הארץ במשך כל ימי השנה לומר ששמרו על טהרת יין ושמן שנועדו למקפידים על הטהרה או שנועדו לשמש לצורך הקודש בירושלים (לצרוך אותם עם הקודש או לנסכים ולמנחות במקדש), והטעם הוא, שהיין והשמן נמכרו בשוקי יהודה לכלל הציבור לצורכי ירושלים והמקדש, ולכן הקפידו יצרני וסוחרי היין והשמן על טהרתם<b>, ובשעת הגיתות והבדים אף על התרומה</b> – בזמן דריכת הענבים בגת ובזמן עצירת הזיתים בבית הבד, נאמנים אף עמי הארץ בכל חלקי ארץ ישראל גם לעניין תרומה לומר ששמרו על טהרת יין ושמן של תרומה, מפני שיצרני היין והשמן מטהרים את כליהם כדי להפריש תרומה בטהרה ונותנים אותה מיד לכוהנים. אבל בשאר ימי השנה אין עמי הארץ נאמנים לעניין תרומה, והטעם הוא, שהתרומה נמסרת לכוהנים ואינה נמכרת בשוק, ולכן אם השהו יצרני היין והשמן תרומה ברשותם לאחר שעת הגיתות והבדים, יש לחשוש שמא לא השגיחו על טהרתה בזמן שעבר לפני מסירתה לכוהנים<b>.</b><br><b>עברו הגיתות והבדים</b> – לאחר שעבר זמן דריכת הענבים בגת או זמן עצירת הזיתים בבית הבד<b>, הביאו לו</b> – עמי הארץ לכוהן חבר, השומר על טהרת התרומה, <b>חבית של יין</b> (<b>ו</b>)<b>של תרומה</b> – ואמרו שהיא טהורה, <b>- לא יקבלה ממנו</b> – לא יקבל הכוהן את החבית מעם הארץ, שבאותה שעה אינו נאמן ושמא היא טמאה<b>, אבל מניחה</b> – עם הארץ מניח את החבית, <b>לגת הבאה</b> – לזמן דריכת הענבים בגת בשנה הבאה, ואז ייתננה לכוהן, שבאותה שעה הוא נאמן. ואף על פי שהכוהן מכירה שהיא החבית שהביא לו אשתקד, יקבלה ממנו (תוספתא)<b>. אם אמר לו</b> – עם הארץ לכוהן שלא בשעת הגיתות<b>: הפרשתי לתוכה רביעית קודש</b> (בכתב יד אחד של המשנה: 'בקודש', וכן הוא בפסקה מהמשנה בירושלמי להלן) – נתתי לתוך החבית אף רביעית הלוג יין של קודש ששמרתיו בטהרת הקודש, <b>- נאמן</b> – על כל החבית, ואף על התרומה שבה, שהיא טהורה, שכיוון שהוא נאמן על טהרת הקודש שבחבית, הוא נאמן אף על טהרת התרומה שבה (הכוונה שייחד בחבית רביעית יין כדי להקדישה לנסכים אחרי שיפריש ממנה תרומה, ועדיין לא הקדישה, שאם הקדישה - נאסר היין בשתייה)<b>.</b><br><b>כדי יין וכדי שמן המדומעות</b> (בכתב יד אחד של המשנה לפני תיקון: 'המדמעות'. ובשאר כתבי היד של המשנה: 'המדמיעות', וכן הוא בפסקה מהמשנה בירושלמי להלן) – כדים מיוחדים המיועדים להעלות מן הגת יין או שמן של תרומה כדי שלא יתערב ביין או שמן של חולין שנמצא בבור של הגת (""תוספתא כפשוטה"". - ""דמע"" ו""דימוע"" משמשים בלשון חכמים לתרומה שנתערבה בחולין); או כדים ייעודיים לאחסון תרומה שניכרו על פי צורתם או דרך סימונם בטרם הוכנסה אליהם התרומה, וכך היה אפשר להיזהר בהם (כך נראה לפרש במקביל למונח ""בית הדמע"" (מקום שהוקצה לריכוז תבואת התרומה) בתוספתא תרומות י,טז, או ""כלי הדמע"" המוזכרים מספר פעמים במגילת הנחושת מקומראן (""טהרה וקהילה בעת העתיקה"", עמוד 347, הערה 70). - בלשון המשנה הקדומה נקראת תרומה ״דמע״ (אהלות טז,ד; טהרות ב,ג). האוצר ששומרים בו את התרומה נקרא ״בית הדמע״ (תוספתא תרומות י,טז). בלשון המאוחרת של המשנה נדחה הביטוי ״דמע״ לגמרי מפני הביטוי ״תרומה״, אולם נשאר עדיין הפועל ״דמע״ במובן הפיכת משהו לתרומה על ידי עירוב. שם הדבר של התערובת הוא ״מדומע״ (רד""צ הופמן על דברים יח,ג)), <b>- נאמנין עליהן</b> – אף עמי הארץ נאמנים לומר שהכדים עצמם טהורים, <b>בשעת הגיתות והבדים,</b> ו<b>קודם לגת</b> (בכתבי היד של המשנה: '<b>לגיתות</b>') <b>שבעים יום</b> – אפילו עד שבעים יום קודם שעת הגיתות והבדים, ששבעים יום קודם שעת הגיתות והבדים מכינים את הכדים בטהרה כדי להפריש לתוכם יין ושמן של תרומה (זמן זה נדרש ליצירת כלי החרס ולפעולות לשמירת הנוזלים שבהם. כלי יין עברו תהליך של זיפות, גיפור וגירוד, וכלי שמן עברו תהליך של שטיפה במוהל). אבל על תרומה עצמה אין עמי הארץ נאמנים אלא בשעת הגיתות והבדים<b>.</b>"
Jerusalem Talmud Chagigah 3:4:2,"<strong><big>הלכה:</big></strong> חוֹמֶר בַּתְּרוּמָה שֶׁבִּיהוּדָה נֶאֱמָנִין. הָא בַגָּלִיל לֹא. <i data-overlay=""Venice Columns"" data-value=""79c""></i>רִבִּי סִימוֹן רִבִּי יְהוֹשֻׁעַ בֶּן לֵוִי בְשֵׁם רִבִּי פְּדָייָה. מִפְּנֵי שֶׁפְּסִיקִייָא שֶׁלְכּוּתִים מַפְסֶקֶת. וְהָא תַנִּינָן. שְׁנִייָה לָהּ רֶגֶב בְּעֵבֶר הַיַּרְדֵּן. בְּלֹא כָךְ אֵין פְּסִיקִייָא שֶׁלְכּוּתִים מַפְסֶקֶת. אָמַר רִבִּי שַׁמַּי. תִּיפְתָּר בְּמֵבִיא גַּרְגִּרִים וְכוֹתְשָׁן שָׁם. וּבִיהוּדָה נֶאֱמָנִין עַל הַיַּיִן אֲבָל לֹא עַל הַקַּנְקִינִים. וּבַגָּלִיל אֵינָן נֶאֱמָנִין לֹא עַל הַיַּיִן וְלֹא עַל הַקַּנְקִינִים. רִבִּי סִימוֹן בְּשֵׁם רִבִּי יְהוֹשֻׁעַ בֶּן לֵוִי. בֶּן דָּרוֹם שֶׁאָמַר. בַּגָּלִיל הֵבֵאתִיהָ. נֶאֱמָן. וּבֶן גָּלִיל שֶׁאָמַר. מִדָּרוֹם הֵבֵאתִיהָ. אֵינוֹ נֶאֱמָן.","<big><strong>תלמוד</strong></big><br>במשנה שנינו: <b>""חומר בתרומה, שביהודה נאמנין</b> על טהרת יין ושמן כל ימות השנה"".<br>מציעים דיוק: <b>הא</b> – אבל <b>בגליל - לא</b> – דווקא ביהודה נאמנים עמי הארץ על טהרת יין ושמן, אבל בגליל אינם נאמנים<b>.</b><br>ומציעים הסבר: <b>רבי סימון</b> (רבי שמעון בן פזי, אמורא ארץ ישראלי בדור השני והשלישי) אמר בשם <b>רבי יהושע בן לוי</b> (אמורא ארץ ישראלי בדור הראשון) שאמר <b>בשם רבי</b> (צריך לומר: '<b>בר</b>') <b>פדייה</b> (רבי יהודה בר פדיה (בר פדא), אמורא ארץ ישראלי בדור הראשון)<b>: מפני שפסיקייא של כותים מפסקת</b> – רצועה שיוצאת מארץ הכותים (חבל הארץ שבו ישבו השומרונים) לעבר הים במערב מפרידה בין הגליל לבין יהודה, והדרך מן הגליל ליהודה עברה ברצועה זו, וכיוון שהכותים הם כגויים גמורים וארצם דינה כארץ העמים, אי אפשר להביא טהרות מן הגליל ליהודה בטהרה, ולכן בגליל עמי הארץ אינם נאמנים על הטהרה (פסיקייא - חגורה, רצועה לכריכה מסביב לרגל או לשוק, או מסביב לחזה האישה. מקור המילה ביוונית ובלטינית. - פסיקייא מפסקת - לשון נופל על לשון. - השומרון הפריד בין הגליל ובין יהודה, כי השומרונים היו הרוב המכריע של תושביו. הדרך מהגליל ליהודה עקפה את השומרון ועברה במישור החוף, ולאורכה היו יישובים שומרונים לא מעטים)<b>.</b><br>ומציעים קושיה ממקור תנאי על האמור לפני כן: <b>והא תנינן:</b> – והרי שנינו (משנה מנחות ח,ג בעניין טיב השמן למנחות): <b>תקועה</b> (יישוב בגליל העליון) <b>אלפא לשמן</b> – השמן שלה ראשון, דהיינו המובחר ביותר<b>. שנייה לה</b> – השנייה לתקוע בטיב השמן, <b>רגב</b> (רָגָב / רֵגָב) <b>בעבר הירדן</b> (יישוב בהרי הגלעד שבעבר הירדן המזרחי, הוא ארגוב בארץ ממלכת עוג)<b>!</b> ויש לתמוה: <b>בלא כך</b> – בלא ששנו שרגב בעבר הירדן שנייה לתקוע בטיב השמן<b>, אֵין פסיקייא של כותים מפסקת?!</b> (בתמיהה) – הרי רצועה שיוצאת מארץ הכותים מפרידה בין הגליל לבין יהודה! ואם כן, לא היה צריך לשנות שרגב בעבר הירדן שנייה לתקוע בטיב השמן, שכן אי אפשר להביא שמן מתקוע שבגליל ליהודה בטהרה, ויש להביא שמן מרגב שבעבר הירדן, כיוון שאין פסיקייא של כותים מפסיקה בין עבר הירדן ליהודה!<br>ומתרצים את הקושיה בהצעת פרשנות למקור התנאי המבוססת על אוקימתא: <b>אמר רבי שמי</b> (אמורא ארץ ישראלי בדור הרביעי והחמישי)<b>: תיפתר</b> – תתפרש (המשנה במנחות), <b>במביא גרגרים וכותשן שם</b> – במקרה שהוא מביא גרגרי זיתים מהגליל וכותשם לשמן בירושלים, שהגרגרים אינם מקבלים טומאה, לפי שלא הוכשרו לקבל טומאה, ולכן אפשר להעבירם גם בארץ הכותים הטמאה (במשנה טהרות ט,א שנינו, שזיתים מוכשרים לקבל טומאה על ידי המוהל היוצא מהם רק לאחר שיינתנו במעטן, שהוא כלי שצוברים בו את הזיתים כדי שיתחממו ויתרככו קצת ויהיו ראויים לסחיטת השמן מהם)<b>.</b><br><br><small>ב<b>תוספתא מנחות</b> ט,ה שנו: תקועה אלפא לשמן. אבא שאול אומר: שנייה לה רגב בעבר הירדן. רבי ליעזר בן יעקב אומר: שלישית היה לה גוש חלב בגליל.<br><br>ב""מחקרים בתורת ארץ ישראל"", עמוד 169, כתב: אולי הכוונה (של קושיית הירושלמי 'והא תנינן: שנייה לה רגב בעבר הירדן!') לתוספתא מנחות ט,ה (הירושלמי אומר לעיתים רחוקות גם על התוספתא 'והתנינן' במקום 'והתני'), והקושייה היא מן הסיפא: ""שלישית היה לה גוש חלב בגליל"", שפסיקייא של כותים מפסיקה בין הגליל ויהודה, אבל מעבר הירדן היתה גם דרך טהורה. בין כך ובין כך ברור מן הירושלמי שסבר כי תקוע הנזכרת במשנה מנחות ח,ג היא תקוע שביהודה.<br><br>יש להעיר, שתקוע זו היא בוודאי תקוע שבגליל העליון, ארץ השמן, ולא תקוע שביהודה על גבול המדבר. לכך תואמות המסורות על שפע השמן בגליל העליון. בגליל גידלו את הזן המסורתי שהיה המקור העיקרי לשמן בארץ.<br>בתוספתא עירובין ה,כד ובמקבילות בתלמודים נאמר: ""אמר רבי: כשהייתי למד תורה אצל רבי שמעון בתקוע היינו מוליכים שמן..."". באותו זמן חי רבי שמעון בן יוחאי בגליל העליון, ומכאן שתקוע של ימי התנאים היא בגליל העליון.<br><br>ב<b>בבלי חגיגה</b> כה,א אמרו: ביהודה - אִין (נאמנים), בגליל - לא. מאי טעמא? - אמר ריש לקיש: מפני שרצועה של כותים מפסקת (בין יהודה לגליל, וכיוון שיש הפסק של ארץ העמים באמצע, וחכמים גזרו שארץ העמים מטמאה, נמצא שאי אפשר להביא טהרות מן הגליל ליהודה בטהרה, ולכן לא נזהרו בגליל על הטהרה).<br><br>בשני התלמודים נאמר כי הטעם שמאמינים לטהרת הקודש רק ביהודה ולא בגליל הוא ""מפני שפסיקייא (רצועה) של כותים מפסקת"". התלמודים מפרשים, שארץ הכותים החוצצת בין הגליל ובין יהודה טמאה, ומכיוון שאי אפשר להעביר את היין והשמן לירושלים אלא דרך ארץ הכותים שהיא טמאה, אי אפשר לשמור על טהרת היין והשמן, ולכן אין אנשי הגליל נאמנים על שמירת הטהרה לקודש. במיוחד מוברר הדבר בתלמוד הבבלי.<br>פירוש זה של טומאת ארץ הכותים אינו מתיישב עם כל מה שעולה מהלכות מרובות במשנה ובספרות התנאית ומעדויות שונות מספרות התנאים והאמוראים. במשנה מקוואות ח,א שנינו: ""ארץ ישראל טהורה"", ובתוספתא שם ו,א: ""ארץ הכותים טהורה"".<br>רבנו אלחנן בתוספות הקשה על הסוגיה בבבלי מתוספתא זו, ותירץ שהתוספתא נשנתה לפני שקלקלו הכותים. קשה לקבל הסבר זה, שכן על קלקול מעשיהם של הכותים אנו שומעים רק לימים אחרונים של סוף ימי התנאים או ראשית ימי האמוראים, ואין בעובדה זו להסביר את ההלכות במשנה מימי הבית.<br>במשנה מנחות פרק ח ובתוספתא שם פרק ט מנויים המקומות שמהם היו מביאים את צורכי המקדש. בין המקומות נמנים מקומות בגליל שמהם הביאו יין ושמן שמקבלים טומאה. התלמוד הירושלמי עומד על סתירה זו ממשנת מנחות (לפנינו רק המשך דברי המשנה: ""שנייה לה רגב בעבר הירדן"", ומסתבר שנשמטה הרישא: ""תקועה אלפא לשמן""), ומתרץ: ""תיפתר, במביא גרגרים וכותשן שם"", והדברים דחוקים.<br>בידינו מסורות נוספות על שמירת טהרה בגליל (לא למטרות קודש דווקא). כל המסורות על נוהגי טהרה בגליל מעידות כי העבירו אפר חטאת מירושלים לגליל, שהרי נוהגי טהרה אינם יכולים להתקיים ללא מי חטאת. על שמירת הטהרה בגליל יעידו המקוואות שנמצאו בחבל ארץ זה. כן נמצאו בגליל כלי אבן המעידים על שמירת טהרה. הסיפורים שהובאו מעידים כי תופעת הטהרה בגליל היתה המונית ולא הצטמצמה לכוהנים בלבד, כלומר אכלו גם חולין בטהרה.<br>אין בידינו אלא לומר שהיו טהרות בגליל והעלו אותן בטהרה בימי הבית לירושלים ולאחר החורבן המשיכו אלה שנהגו בטהרה לנהוג בטהרה. ""פסיקייא (רצועה) של כותים"" המפסקת אינה מתפרשת אלא שלא היה המשך יישובי יהודי רצוף בין ירושלים ויהודה לגליל. אנשי יהודה, בגלל קרבתם לירושלים ולמקדש, היו מודעים לנוהגי טהרה ושמרו על תוצרתם בטהרה כדי שיוכלו לשווקה בשוקי ירושלים למקדש ולמקריבים קורבנות שנזקקו ליין ולשמן. משום כך כל אדם ביהודה נאמן על טהרת היין והשמן כל ימות השנה. המושג ""רצועה של כותים מפסקת"", שנאמר בדורות הראשונים לימי האמוראים, נתפרש בדורות מאוחרים, אולי אף בהשפעת הטיעון שהכותים קלקלו מעשיהם, כהפסקה באדמת ארץ ישראל והפיכתה לארץ העמים.<br>מן הראוי לציין עוד שהכותים שמרו על טהרה, אולי אף יותר מהיהודים. הם בוודאי לא פירשו שארצם טמאה. עדות לכך יש במקוואות שנמצאו בשומרון, בעיקר בקרבת בתי בד (""משנת ארץ ישראל"", חגיגה, עמודים 327-330).</small><br><br>ומביאים ברייתא: <b>וביהודה נאמנין על היין אבל לא על הקנקינים</b> (כדים, כלי קיבול קטנים ליין) – עמי הארץ נאמנים לומר ששמרו על טהרת היין, אבל אינם נאמנים לומר ששמרו על טהרת הקנקנים לאחר שעירו מהם את היין והם ריקים. ורק בשאר ימות השנה אינם נאמנים על הקנקנים, אבל בשעת הגיתות והבדים ושבעים יום קודם לכן הם נאמנים על הקנקנים, כמו ששנינו בסופה של משנתנו<b>, ובגליל אינן נאמנין לא על היין ולא</b> על <b>הקנקינים</b> – עמי הארץ אינם נאמנים לומר ששמרו על טהרת היין או ששמרו על טהרת הקנקנים לאחר שעירו מהם את היין והם ריקים<b>.</b><br><br><b>רבי סימון</b> אמר <b>בשם רבי יהושע בן לוי: בן דרום שאמר: בגליל</b> (מגליל) <b>הבאתיה - נאמן</b> – עם הארץ שגר ביהודה, שהביא חבית של יין לירושלים ואמר שהביא אותה מהגליל, נאמן לומר ששמר על טהרת היין, אף על פי שהעביר אותה בארץ הכותים הטמאה, שכן אילו הוא משקר, היה לו לומר שהביא אותה מיהודה<b>, ובן גליל שאמר: מדרום הבאתיה - אינו נאמן</b> – עם הארץ שגר בגליל, שהביא חבית של יין לירושלים ואמר שהביא אותה מיהודה, אינו נאמן לומר ששמר על טהרת היין, שכן יש לחשוש שהוא משקר והביא אותה מהגליל והעביר אותה בארץ הכותים הטמאה<b>.</b>"
Jerusalem Talmud Chagigah 3:4:3,"רִבִּי יִרְמְיָה סְבַר מֵימַר בִּתְרוּמָה שֶׁנַּעֲשִׂית עַל גַּב הַקּוֹדֶשׁ. הָא עַל גַּב עַצְמָהּ לֹא. אָמַר רִבִּי יוֹסֵה. וַאֶפִילוּ נַעֲשִׂית עַל גַּב עַצָמָהּ. מַתְנִיתָה פְלִיגָא עַל רִבִּי יוֹסֵה. צָרִיךְ לַעֲמוֹד עֲלֵיהֶן עַד שֶׁיִּטְבּוֹלוּ. פָּתַר לָהּ שֶׁלֹּא בִשְׁעַת הַבַּד. אִית לָךְ מֵימַר שֶׁלֹּא בִּשְׁעַת הַגַּת. אָמַר רִבִּי יִצְחָק בֵּירִבִּי לָֽעְזָר. אוֹ קוֹדֶם שֶׁלֹּא בָֽצְרוּ בָהּ שְׁלֹשָׁה בְנֵי אָדָם נָֽגְעוּ בוֹ טַהֲרוֹת. בִּשְׁעַת הַגִּיתּוֹתּ וְהַבַּדִּים הַטַּהֲרוֹת טְהוֹרוֹת. עָֽבְרוּ הַגִּיתּוֹתּ וְהַבַּדִּים הַטַּהֲרוֹת טְמֵאוֹת. וְיֵשׁ כְּלִי חֶרֶשׂ מַשֶּׁהוּ מְיטָהֵר חוֹזֵר וּמְיטַמֵּא. וְלֵית כָּל־אִילֵּין מִילַּייָא כֵן. אֶלָּא כֵינִי. נָֽגְעוּ בוֹ טַהֲרוֹת קוֹדֶם לַגִּיתּוֹתּ וְלַבַּדִּים הַטַּהֲרוֹת טְהוֹרוֹת. וְיֵשׁ כְּלִי חֶרֶשׂ מַשֶּׁהוּ מְיטַמֵּא חוֹזֵר וּמְיטָהֵר. וְלֵית כָּל־אִילֵּין מִילַּייָא כֵן. אֶלָּא כֵינִי. נָֽגְעוּ בוֹ טַהֲרוֹת בְּשָׁעָה שֶׁהוּא מָלֵא הַטַּהֲרוֹת טְהוֹרוֹת. פִּינֵּהוּ הַטַּהֲרוֹת טְמֵאוֹת. וְיֵשׁ כְּלִי חֶרֶשׂ מַשֶּׁהוּ מְיטָהֵר חוֹזֵר וּמְיטַמֵּא. וְלֵית כָּל־אִילֵּין מִילַּייָא כֵן. אֶלָּא כֵינִי. <i data-overlay=""Vilna Pages"" data-value=""20b""></i>נָֽגְעוּ בוֹ טַהֲרוֹת בְּשָׁעָה שֶׁהוּא רֵיקָן הַטַּהֲרוֹת טְמֵאוֹת. מִילֵּהוּ הַטַּהֲרוֹת טְהוֹרוֹת. וְיֵשׁ כְּלִי חֶרֶשׂ מַשֶּׁהוּ מְיטַמֵּא חוֹזֵר וּמְיטָהֵר. וְלֵית כָּל־אִילֵּין מִילַּייָא כֵן.","במשנה שנינו: ""ובשעת הגיתות והבדים אף על התרומה"".<br>מציעים דעתו של חכם המונגדת לדעה אחרת המובאת בסמוך: <b>רבי ירמיה</b> (מגדולי אמוראי ארץ ישראל בדור השלישי והרביעי) <b>סבר מימר</b> – סובר לומר<b>: בתרומה שנעשית על גב הקודש</b> – בשעת הגיתות והבדים, עמי הארץ נאמנים על תרומה לומר שהיא טהורה, רק במקרה שהיא נעשתה על גב הקודש, שאמרו ששמרו על טהרתה כדי לצרוך אותה עם הקודש בירושלים, לפי שאיסור טומאת הקודש חמור בעיניהם<b>.</b> ויש להציע דיוק: <b>הא</b> – אבל <b>על גב עצמה - לא</b> – עמי הארץ אינם נאמנים על תרומה לומר שהיא טהורה, במקרה שהיא נעשתה על גב עצמה, לפי שאין איסור טומאת התרומה חמור בעיניהם<b>.</b><br><b>אמר רבי יוסה</b> (מגדולי אמוראי ארץ ישראל בדור הרביעי)<b>: ואפילו נעשית על גב עצמה</b> – בשעת הגיתות והבדים, עמי הארץ נאמנים על תרומה לומר שהיא טהורה, אפילו במקרה שהיא נעשתה על גב עצמה, שלא כמו שאומר רבי ירמיה<b>.</b><br><br>ומציעים מקור תנאי החולק על דברי חכם שהובאו לפני כן: <b>מתניתא</b> (מילה זו נמחקה בטעות במסירה שלפנינו על ידי מגיה) <b>פליגא</b> – המשנה (המקור התנאי, והוא המשנה טהרות י,ג, בעניין נוכחות עם הארץ בבית הבד ובגת) חלוקה <b>על רבי יוסה: צריך לעמוד עליהן עד שיטבולו</b> – בעל בית הבד או בעל הגת צריך לעמוד (לפקח, להשגיח) על הבדדים (פועלי בית הבד) או על הבוצרים ענבים לדריכה שיטבלו בפניו במקווה שהתקין צמוד לבית הבד או לגת לשם טהרתם לפני תחילת העיסוק בייצור השמן או היין, לפי שהפועלים הם עמי הארץ שאינם מקפידים על הלכות טומאה וטהרה<b>!</b> – הרי שעמי הארץ אינם נאמנים על הטהרה בשעת הגיתות והבדים, ואם כן, המשנה בטהרות חלוקה על רבי יוסה שאומר שעמי הארץ נאמנים על תרומה לומר שהיא טהורה בכל מקרה שהיא נעשתה! (לרבי ירמיה אפשר להעמיד את המשנה בטהרות במקרה שהתרומה נעשתה על גב עצמה)<br>ומתרצים את הקושיה על ידי מתן פרשנות למקור שממנו הקשו: <b>פתר לַהּ</b> – פותר אותה (רבי יוסה שעליו הקשו מפרש את המשנה בטהרות)<b>, שלא בשעת הבד</b> – מדובר שלא בזמן עצירת הזיתים בבית הבד, ולכן אין עמי הארץ נאמנים על התרומה לומר שהיא טהורה. אבל בשעת הבד נאמנים אף על התרומה<b>.</b><br>ומציעים תמיהה: <b>אית לך מימר</b> – יש לך לומר (האם אתה יכול לומר)<b>, שלא בשעת הגת?!</b> (בתמיהה) – וכי מדובר גם שלא בזמן דריכת הענבים בגת?! והרי אין בוצרים ענבים לדריכה אלא בשעת הגת! ולכן אי אפשר לפרש את המשנה בטהרות כפי שהוצע לפני כן! (במשנה בטהרות נשנו הבדדים וגם הבוצרים. זיתים עוצרים גם שלא בשעת הבד, אבל ענבים אין בוצרים אלא בשעת הגת, מפני שהענבים מתקלקלים מהר)<br>ומתרצים את הקושיה בהצעת פרשנות למקור שממנו הקשו: <b>אמר רבי יצחק בירבי לעזר</b> (אמורא ארץ ישראלי בדור הרביעי)<b>: או קודם עד שלא בצרו בה שלשה בני אדם</b> – (תתפרש המשנה בטהרות) במקרה שבעל הגת הקדים ובצר את ענביו לפני שבצרו שלושה בני אדם לפחות את ענביהם, שהיא תחילת שעת הגת, ואף שאצלו הגיע זמן דריכת הענבים, מכל מקום עדיין הוא שלא בשעת הגת, ולכן אין עמי הארץ נאמנים על התרומה לומר שהיא טהורה (אולי הוצעו כאן שתי אפשרויות פרשניות, בסגנון: 'תיפתר [אפשרות ראשונה] או [אפשרות שנייה]', ונשמטו המילה 'תיפתר' והאפשרות הראשונה. וכעין זה כתב ב""אוצר לשונות ירושלמיים"", עמוד 8, הערה 43)<b>.</b><br><br><small>כבר משעת הבציר עשויים הענבים לקבל טומאה בגלל העסיס שזב מהם. מסיבה זאת היה הבציר צריך להתבצע רק על ידי פועלים וכלים טהורים. גם במהלך הפקת היין בגת נדרשו הפועלים לשמור על טהרה. בשונה מהבציר, את המסיק ניתן היה לבצע על ידי פועלים טמאים. עם איסופם עשויים הזיתים לקבל טומאה מחמת המוהל, והיה צריך לטפל בהם על ידי פועלים שנטהרו.<br><br>ב<b>בבלי חגיגה</b> כה,א אמרו: ""ובשעת הגיתות אף על התרומה"". - ורמינהי: / ומי מהימני? והתניא: הגומר (לעצור) את זיתיו (בבית הבד) - ישייר קופה אחת וייתננה לעיני כוהן (עם הארץ אינו נאמן לומר שהוא שמר את הזיתים בטהרה, ורק מה שהכוהן פיקח עליו נשמר בטהרה)! (משנה טהרות ט,ד; תוספתא טהרות י,ט. - הרי שאין עמי הארץ נאמנים על הטהרה אפילו בשעת הגיתות!) - ...רב יוסף אמר: בגלילא שנו.<br><br>על פי משנת חגיגה הכול נאמנים על טהרת התרומה בשעת הגיתות והבדים. לעומת זאת, על פי משנת טהרות נדרש פיקוח על מי שמכין את השמן ואת היין ומבקש להפריש מהם תרומה. הבבלי מציב את ההלכה בחגיגה כנגד טהרות ט,ד. הירושלמי מקשה מן המשנה בהמשך (י,ג), הדורשת לפקח על הבוצרים והבדדים בעת טבילתם. האמוראים מציעים תירוצים אחדים לפתרון סתירות אלו. רב יוסף מציע להבחין בין יהודה, שעליה מדברת משנת חגיגה, לבין הגליל, שבו עוסקים התנאים במשנת טהרות. התמונה העולה מן המשנה המוקדמת בחגיגה היא שביהודה הכול נטלו חלק במידה זו או אחרת בטהרה, והנאמנות חצתה הבחנות חברתיות. גם מי שלא שמר על כך במרחב הפרטי, היה ביכולתו ומחובתו להתאים את התנהגותו לכללי הפעילות בטהרה במרחב הציבורי. על פי משנתם המאוחרת של התנאים תושבי הגליל, כלומר משנת חכמי אושא, המיוצגת לפנינו במסכת טהרות, בגליל אין אפשרות להאמין לעם הארץ בעניין טהרות, והחבר נאלץ לפקח על עם הארץ שלא יטמא את טהרותיו (""אכילה בטהרה בתקופת התנאים"" (עבודה), עמודים 287-288; ""טהרה וקהילה בעת העתיקה"", עמודים 340-344).</small><br><br>ומביאים ברייתא: <b>נגעו בו טהרות</b> – אם נגעו טהרות (מאכלים טהורים) בכלי ריק של עם הארץ העומד למלא אותו יין או שמן של תרומה<b>, בשעת הגיתות והבדים</b> – בזמן דריכת הענבים בגת ובזמן עצירת הזיתים בבית הבד, ואפילו עד שבעים יום קודם שעת הגיתות והבדים, <b>- הטהרות טהורות</b> – נשארו בטהרתן, מפני שבאותה שעה הכלי טהור<b>, עברו הגיתות והבדים</b> – לאחר שעבר זמן דריכת הענבים בגת או זמן עצירת הזיתים בבית הבד, <b>- הטהרות טמאות</b> – נעשו טמאות, מפני שבאותה שעה הכלי טמא<b>.</b><br>ותמהים: <b>ויש כלי חרש משהוא מיטהר חוזר ומיטמא?!</b> (בתמיהה) – וכי יש כלי שבזמן מסוים הוא טהור ולאחר שעבר אותו הזמן הוא נעשה טמא מאליו?! כיצד חלה טומאה על הכלי כשעברו הגיתות והבדים בלא שנטמא?<br>וחוזרים ותמהים: <b>ולית כל אילין מילייא כן?!</b> (בתמיהה) – ו(כי) אין כל הדברים האלה (הדברים הטהורים והטמאים לפי שעה, שנתבארו במשנה חגיגה ג,ד) כך?! (שכן שנינו במשנה חגיגה ג,ד, שבשעת הגיתות והבדים עמי הארץ נאמנים לומר שהכדים טהורים, וכשעברו הגיתות והבדים אינם נאמנים לומר שהכדים טהורים. ולכן אין לתמוה כיצד חלה טומאה על הכלי כשעברו הגיתות והבדים בלא שנטמא. ואדרבה, הברייתא לא היתה צריכה לומר דין זה, כיוון שניתן ללמוד אותו מהמשנה!)<br><br>ומציעים גרסה שונה של האמור לפני כן כדי לתרץ את הקושיה על הגרסה הקודמת: <b>אלא כיני:</b> – אלא כך היא (כך יש לשְׁנות את הברייתא): <b>נגעו בו טהרות</b> – אם נגעו טהרות בכלי של עם הארץ העומד למלא אותו יין או שמן של תרומה<b>, קודם לגיתות ולבדים</b> – לפני שהגיע זמן דריכת הענבים בגת או זמן עצירת הזיתים בבית הבד, (צריך להשלים כמו שגרס ב""קורבן העדה"": '<b>- הטהרות טמאות</b> – נעשו טמאות, מפני שבאותה שעה הכלי טמא<b>, בשעת הגיתות והבדים</b>') <b>- הטהרות טהורות</b> – נשארו בטהרתן, מפני שבאותה שעה הכלי טהור<b>.</b><br>ותמהים: <b>ויש כלי חרש משהוא מיטמא חוזר ומיטהר?!</b> (בתמיהה) – וכי יש כלי שבזמן מסוים הוא טמא ולאחר שעבר אותו הזמן הוא נעשה טהור מאליו?! כיצד פקעה טומאה מהכלי בשעת הגיתות והבדים בלא שנטהר?<br>וחוזרים ותמהים: <b>ולית כל אילין מילייא כן?!</b> (בתמיהה) – ו(כי) אין כל הדברים האלה (הדברים הטהורים והטמאים לפי שעה, שנתבארו במשנה חגיגה ג,ד) כך?! (שכן משמע מהמשנה חגיגה ג,ד, שקודם לגיתות ולבדים אין עמי הארץ נאמנים לומר שהכדים טהורים, ובשעת הגיתות והבדים הם נאמנים לומר שהכדים טהורים. ולכן אין לתמוה כיצד פקעה טומאה מהכלי בשעת הגיתות והבדים בלא שנטהר. ואדרבה, הברייתא לא היתה צריכה לומר דין זה, כיוון שניתן ללמוד אותו מהמשנה!)<br><br>ומציעים גרסה שונה של האמור לפני כן כדי לתרץ את הקושיה על הגרסה הקודמת: <b>אלא כיני:</b> – אלא כך היא (כך יש לשְׁנות את הברייתא): <b>נגעו בו טהרות</b> – אם נגעו טהרות בכלי של עם הארץ שלא בשעת הגיתות והבדים<b>, בשעה שהוא מלא</b> – כשהכלי מלא ביין או בשמן של טהרה, <b>- הטהרות טהורות</b> – נשארו בטהרתן, מפני שבאותה שעה הכלי טהור<b>, פינהו</b> – לאחר שהוציא מהכלי את היין או את השמן של טהרה, <b>- הטהרות טמאות</b> – נעשו טמאות, מפני שבאותה שעה הכלי טמא<b>.</b><br>ותמהים: <b>ויש כלי חרש משהוא מיטהר חוזר ומיטמא?!</b> (בתמיהה) – וכי יש כלי שבזמן מסוים הוא טהור ולאחר שעבר אותו הזמן הוא נעשה טמא מאליו?! כיצד חלה טומאה על הכלי כשפינהו בלא שנטמא?<br>וחוזרים ותמהים: <b>ולית כל אילין מילייא כן?!</b> (בתמיהה) – ו(כי) אין כל הדברים האלה (הדברים הטהורים והטמאים לפי שעה, שנתבארו במשנה חגיגה ג,ד) כך?! (שכן שנינו במשנה חגיגה ג,ד, שאף שלא בשעת הגיתות והבדים עמי הארץ נאמנים על הטהרה, ומתוך שהם נאמנים על הטהרה שבתוך הכדים, הם נאמנים גם על הכדים, אבל כשהכדים ריקים אינם נאמנים (ראה בבלי חגיגה כה,ב). ולכן אין לתמוה כיצד חלה טומאה על הכלי כשפינהו בלא שנטמא. ואדרבה, הברייתא לא היתה צריכה לומר דין זה, כיוון שניתן ללמוד אותו מהמשנה!)<br><br>ומציעים גרסה שונה של האמור לפני כן כדי לתרץ את הקושיה על הגרסה הקודמת: <b>אלא כיני:</b> – אלא כך היא (כך יש לשְׁנות את הברייתא): <b>נגעו בו טהרות</b> – אם נגעו טהרות בכלי של עם הארץ שלא בשעת הגיתות והבדים<b>, בשעה שהוא ריקן</b> – כשהכלי ריק מיין או משמן של טהרה, <b>- הטהרות טמאות</b> – נעשו טמאות, מפני שבאותה שעה הכלי טמא<b>, מילהו</b> – לאחר שמילא את הכלי ביין או בשמן של טהרה, <b>- הטהרות טהורות</b> – נשארו בטהרתן, מפני שבאותה שעה הכלי טהור<b>.</b><br>ותמהים: <b>ויש כלי חרש משהוא מיטמא חוזר ומיטהר?!</b> (בתמיהה) – וכי יש כלי שבזמן מסוים הוא טמא ולאחר שעבר אותו הזמן הוא נעשה טהור מאליו?! כיצד פקעה טומאה מהכלי כשמילאהו בלא שנטהר?<br>וחוזרים ותמהים: <b>ולית כל אילין מילייא כן?!</b> (בתמיהה) – ו(כי) אין כל הדברים האלה (הדברים הטהורים והטמאים לפי שעה, שנתבארו במשנה חגיגה ג,ד) כך?! (שכן מה ששנינו במשנה חגיגה ג,ד, שאף שלא בשעת הגיתות והבדים עמי הארץ נאמנים על הטהרה, ומתוך שהם נאמנים על הטהרה שבתוך הכדים, הם נאמנים גם על הכדים, אבל כשהכדים ריקים אינם נאמנים (ראה בבלי חגיגה כה,ב). ולכן אין לתמוה כיצד פקעה טומאה מהכלי כשמילאהו בלא שנטהר. ואדרבה, הברייתא לא היתה צריכה לומר דין זה, כיוון שניתן ללמוד אותו מהמשנה!)"
Jerusalem Talmud Chagigah 3:4:4,אָמַר רִבִּי יוֹחָנָן. כּוֹשְׁתְּ וְקֲירוּיָה וּמָבוֹי וְגֵר וְעַם הָאָרֶץ. חוֹמָרִין.,"כאן התחלת מקבילה בירושלמי עירובין ט,ג.<br><b>אמר רבי יוחנן</b> (גדול אמוראי ארץ ישראל בדור השני)<b>: כושת וקירויה ומבוי וגר ועם הארץ - חומרין</b> – חומרות (כלומר, להחמיר. - בחמישה דברים אלה נחלקו תנאים כמפורט להלן, ובכל אחד מהם פוסקים להחמיר. - כך שיטתו של רבי יוחנן בכמה מקומות)<b>.</b>"
Jerusalem Talmud Chagigah 3:4:5,כּוֹשְׁתְּ. כַּיי דְתַנִּינָן תַּמָּן. הַכּוֹשְׁטְ וְהַחֶמֶס וְרָאשֵׁי בְשָׂמִים הַתִּייָה וְהַחִלְתִּית וְהַפִּילְפְּלִין וְחַלּוֹת חָרִיעַ נִלְקָחִים בְּכֶסֶף מַעֲשֵׂר. וְאֵינָן מִטַּמִּין טוּמְאַת אוֹכְלִין דִּבְרֵי רִבִּי עֲקִיבָה. אָמַר רִבִּי יוֹחָנָן בֶּן נוּרִי. אִם נִלְקָחִין בְּכֶסֶף מַעֲשֵׂר מִפְּנֵי מָה אֵינָן מִטַּמּוֹת טוּמְאַת אוֹכְלִין. אִם אֵינָן מִטַּמּוֹת טוּמְאַת אוֹכְלִין אַף הֵן לֹא יִלָּֽקְחוּ בְּכֶסֶף מַעֲשֵׂר׃ רִבִּי יוֹחָנָן אָמַר. חוֹמָרִין. מִטַּמִּין טוּמְאַת אוֹכְלִים וְאֵינָן נִלְקָחִין בְּכֶסֶף מַעֲשֵׂר.,"ומציעים מקורות הממחישים את סדרת הפריטים שמנה רבי יוחנן.<br><b>כושת - כיי דתנינן תמן</b> (במקבילה כאן ולהלן: 'דתנינן תמן', בלי 'כיי' לפני כן. כאן ולהלן המונח 'כיי דתנינן תמן' מתפרש כמו 'דתנינן תמן')<b>:</b> – כמו (המשנה) ההיא ששנינו שם (משנה עוקצין ג,ה): <b>הכושת</b> (בכתבי היד של המשנה: הכּוֹשְׁתְּ / הכשות / הכּוֹשֶׁת) – הקֹשְׁטְ, מין בושם, סממן לקטורת, <b>והחמס</b> (החֲמָם / החמס / החַמֻס) – החֲמָם, מין בושם, <b>וראשי בשמים</b> ו<b>התייה</b> (התְּיָא / התייה / התְּיָא) – התְּיָה, שם של צמח תבלין / שורש החלתית, <b>והחִלְתִּית</b> – כלך החלתית, שם של צמח חריף לתבלין ולרפואה, <b>והפילפלין</b> – פלפל שחור, שם שיח שפירותיו הטחונים משמשים כתבלין, <b>וחלות חָרִיעַ</b> – חריע היא קוֹצה, שהוא הצמח קוּרטם הצַבָּעים. מעלי הכותרת של צמח זה היו מפיקים צבע כתום, והם היו נמכרים כשהם דחוסים בכעין חבילות, הן חלות חריע. חלות חריע היו משמשות כתבלין צבע, <b>נלקחין בכסף מעשר</b> – שמיני התבלינים הללו, הואיל והם באים להשביח את המאכלים, דינם כדין אוכלים, שנקנים בכסף מעשר שני<b>, ואינן מִטַּמִּין טומאת אוכלין</b> – לפי שאינם נאכלים בפני עצמם, אלא משביחים מאכלים אחרים, שנותנים בהם טעם או ריח או מראה, לכן אינם מקבלים טומאה<b>; דברי רבי עקיבה</b> (תנא בדור השלישי, מגדולי התנאים) – הסובר שלעניין לקיחה בכסף מעשר שני דינם כאוכלים, ואילו לעניין טומאה אין דינם כאוכלים<b>. אמר</b> (בכתב יד אחד של המשנה נוסף 'לו') <b>רבי יוחנן בן נורי</b> (תנא בדור השלישי) – על דברי רבי עקיבה<b>: אם נלקחין בכסף מעשר, מפני מה אינן מטמות</b> (בכתבי היד של המשנה: 'מִטַּמִּין') <b>טומאת אוכלין? אם אינן מטמות</b> (בכתבי היד של המשנה: 'מִטַּמִּין') <b>טומאת אוכלין, אף הן לא ילקחו בכסף מעשר</b> – שאין קונים בכסף מעשר שני אלא דבר הנאכל כמות שהוא<b>!</b><br><b>רבי יוחנן אמר: חומרין</b> – חומרות (כלומר, להחמיר)<b>. מטמין טומאת אוכלים ואינן נלקחין בכסף מעשר</b> – במיני התבלינים הללו מחמירים גם לעניין טומאה וגם לעניין לקיחה בכסף מעשר שני<b>.</b><br><br><small>ב<b>ספרי דברים</b> פסקה קז נאמר: אין לי אלא אכילה ושתייה. מניין אף משביחי אכילה ושתייה, כגון הקושט והחימוס / והחימום וראשי בשמים והתיאה והחילתית והפילפלים וחלות הריע (כרבי עקיבה)? תלמוד לומר: ""ובכל אשר תשאלך נפשך"".</small><br><br>ב<b>בבלי נידה</b> נא,ב אמרו: ...אמר רבי יוחנן: נמנו (החכמים) וגמרו, שאין ניקחים בכסף מעשר, ואין מיטמים טומאת אוכלים.<br><br><small>דברי רבי יוחנן בבבלי אינם כדבריו בירושלמי.</small>"
Jerusalem Talmud Chagigah 3:4:6,קֵירוּייָה. כַּיי דְתַנִּינָן תַּמָּן. קֵירוּיָה שֶׁהִטְבִּילוּהָ בְּמַיִם שֶׁהֵן רְאוּיִין לְקַדֵּשׁ מְקַדְּשִׁין בָּהּ עַד שֶׁתִּיטְמָא. נִיטְמָא אֵין מְקַדְּשִׁין בָּהּ. רִבִּי יְהוֹשֻׁעַ אוֹמֵר אִם מְקַדְּשִׁין בָּהּ בַּתְּחִילָּה אַף בַּסּוֹף. אִם אֵינָן מְקַדְּשִׁין בָּהּ בַּסּוֹף אַף לֹא בַתְּחִילָּה. בֵּין כָּךְ וּבֵין כָּךְ לֹא יֶאֱסוֹף בְּתוֹכָהּ מַיִם מְקוּדָּשִׁין׃ רִבִּי יוֹחָנָן אָמַר. חוֹמָרִין. אֵין מְקַדְּשִׁין בָּהּ לֹא בַתְּחִילָּה וְלֹא בַסּוֹף.,"<b>קירויה - כיי דתנינן תמן:</b> – כמו (המשנה) ההיא ששנינו שם (משנה פרה ה,ג): <b>קירויה</b> (קְרוּיָה) – הפרי של דלעת הבקבוק שהוקשה ואינו ראוי למאכל והוצא תוכו והוא משמש ככלי קיבול למים, <b>שהטבילוה במים שהן</b> (כך בשני כתבי יד של המשנה. ובשני כתבי יד של המשנה: 'שאינן'. - 'שאינן' היא שיבוש מ-'שאין', ו'שאין' = שהן (ראה ""מבוא לנוסח המשנה"", עמוד 201, הערה 4)) <b>ראויין לקדש</b> – במים חיים (מי מעיין) הראויים לקידוש (לנתינת אפר הפרה האדומה על המים), כדי לשאוב באותה טבילה, <b>- מקדשין בה עד שתיטמא</b> – נותנים בקרויה מים חיים ומקדשים אותם באפר הפרה כל זמן שלא נטמאה, ואין חוששים שמא ייפלטו המים שספגה הקרויה אגב הטבילה לתוך המים העומדים לקידוש (המים שנבלעו בקרויה כשהטבילוה פסולים משום שלא נתקדשו בנתינת אפר הפרה על המים, שהרי בשעת הנתינה היו בלועים בה)<b>. ניטמא</b> (בכתבי היד של המשנה: 'נִיטַּמָּאת') – הקרויה, והטבילוה מטומאתה, <b>- אין מקדשין בה</b> – שחוששים שמא ייפלטו המים שספגה הקרויה אגב הטבילה לתוך המים העומדים לקידוש ויטמאו אותם (המים שנבלעו בקרויה כשהטבילוה נטמאו מחמתה, ולא נטהרו בטבילתה, כיוון שהיו בלועים בה)<b>. רבי יהושע</b> (בן חנניה, מגדולי התנאים בדור השני) <b>אומר</b> – על דברי תנא קמא<b>: אם מקדשין</b> (בכתבי היד של המשנה: 'מקדש') <b>בה בתחילה</b> ('כתחילה' - בהתחלה) – כשהטבילה קודם שנטמאה, ואין חוששים שמא ייפלטו המים שספגה<b>, אף בסוף</b> – גם לאחר שנטמאה והטבילה אין לחשוש שמא ייפלטו המים שספגה<b>! אם אינן מקדשין</b> (בכתבי היד של המשנה: 'אינו מקדש') <b>בה בסוף</b> – לאחר שנטמאה והטבילה, משום שחוששים שמא ייפלטו המים שספגה<b>, אף</b> (בשלושה כתבי יד של המשנה: 'אבל') <b>לא בתחילה</b> ('כתחילה') – גם קודם שנטמאה יש לחשוש שמא ייפלטו המים שספגה<b>! בין כך ובין כך</b> – בין קודם שנטמאה ובין לאחר שנטמאה, <b>לא יאסוף</b> (בשני כתבי יד של המשנה: 'לא יוסיף') <b>בתוכה מים מקודשין</b> – מים שנתנו עליהם את אפר הפרה, שכיוון שהוא משהה בה את המים, יש לחשוש שמא ייפלטו המים שספגה (משפט זה הוא מדברי תנא קמא)<b>.</b><br><b>רבי יוחנן אמר: חומרין</b> – חומרות (כלומר, להחמיר)<b>. אין מקדשין בה לא בתחילה ולא בסוף</b> – מחמירים בה גם כשהטבילה קודם שנטמאה וגם לאחר שנטמאה והטבילה<b>.</b>"
Jerusalem Talmud Chagigah 3:4:7,מָבוֹי. כַּיי דְתַנִּינָן תַּמָּן. וְכֵן מָבוֹי שֶׁנִּיטְּלָה קוֹרָתוֹ אוֹ לָהָייָיו כול. רִבִּי יוֹחָנָן אָמַר. חוֹמָרִין. אֲסוּרִין בֵּין בְּשַׁבָּת זוֹ בֵין בְּשַׁבָּת הַבָּאָה.,"<b>מבוי - כיי דתנינן תמן:</b> – כמו (המשנה) ההיא ששנינו שם (משנה עירובין ט,ג): <b>חצר שנפרצה</b> – בשבת, <b>משתי רוחותיה</b> – משתי רוחות זו כנגד זו (כגון ממזרח וממערב), שנעשית החצר כמפולשת ואין הפרצות נחשבות כפתחים<b>, וכן בית שנפרץ</b> – בשבת, <b>משתי רוחותיו, וכן מבוי שניטלה</b> – בשבת, <b>קורתו או לחייו</b> – שקורה או לחי מתירים את הטלטול במבוי, <b>- מותרין באותה שבת</b> – כיוון שהותרו החצר והבית והמבוי למקצת השבת, מותרים לכל השבת, <b>ואסורין לעתיד לבוא</b> – לשבתות הבאות<b>; דברי רבי יהודה. רבי יוסי אומר</b> – על דברי רבי יהודה<b>: אם מותרין באותה שבת, מותרין לעתיד לבוא; ואם אסורין לעתיד לבוא, אסורין באותה שבת!</b><br><b>רבי יוחנן אמר: חומרין</b> – חומרות (כלומר, להחמיר)<b>. אסורין בין בשבת הזאת בין בשבת הבאה</b> – מחמירים בהם גם באותה שבת וגם בשבתות הבאות<b>.</b><br><br><small>ב<b>בבלי עירובין</b> צה,א אמרו: ""רבי יוסי אומר: אם מותרים..."". - איבעיא להו: רבי יוסי לאסור או להתיר? - אמר רב ששת: לאסור. וכן אמר רבי יוחנן: לאסור. - תניא נמי הכי: אמר רבי יוסי: כשם שאסורים לעתיד לבוא, כך אסורים לאותה שבת.<br><br>בבבלי פירש רבי יוחנן שכוונת דברי רבי יוסי לחומרה, ובירושלמי פסק רבי יוחנן לחומרה.</small>"
Jerusalem Talmud Chagigah 3:4:8,גֵּר. דְּתַנֵּי. גֵּר שֶׁנִּתְגַּייֵר וְהָיוּ לוֹ יֵינוֹת. אָמַר. בְּבָרִי לִי שֶׁלֹּא נִתְנַסֶּךְ מֵהֶן. בִּזְמַן שֶׁנַּעֲשׂוּ עַל גַּב עַצְמָן. טְהוֹרִין לוֹ וּטְמֵאִין לָאֲחֵרִים. עַל גַּב אֲחֵרִים טְמֵאִין בֵּין לוֹ וּבֵין לָאֲחֵרִים. רִבִּי עֲקִיבָה אוֹמֵר. אִם טְהוֹרִין לוֹ יְהוּ טְהוֹרִין לָאֲחֵרִים. אִם טְמֵאִין לָאֲחֵרִים יִהְיוּ טְמֵאִין לוֹ. רִבִּי יוֹחָנָן אָמַר. חוֹמָרִין. טְמֵאִין בֵּין לוֹ בֵין לָאֲחֵרִים.,"<b>גר - דתני:</b> – ששונה (התנא): <b>גר שנתגייר והיו לו יינות</b> – שנעשו כשהיה גוי<b>,</b> ו<b>אמר: בבריא</b> (במקבילה: 'ברי' - קיצור מן 'בריא' - ברור, ודאי) <b>לי שלא נתנסך מהן</b> – לעבודה זרה<b>, בזמן שנעשו על גב עצמן</b> (צריך לומר כמו להלן: 'עצמ<b>ו</b>') – כשעשאם עבור עצמו, <b>- טהורין לו וטמאין לאחרים</b> – מותרים לו, שנאמן הוא לגבי עצמו, ואסורים ליהודים אחרים, שאינו נאמן לגבי אחרים<b>, על גב אחרים</b> – כשעשאם עבור גויים אחרים, <b>- טמאין בין לו בין לאחרים</b> – אסורים גם לו וגם ליהודים אחרים, כיוון שגזרו חכמים על יין של גויים שהוא אסור, אף שברור שלא נתנסך<b>. רבי עקיבה אומר</b> – על דברי תנא קמא, כשעשאם עבור עצמו<b>: אם טהורין לו, יהיו טהורין לאחרים! אם טמאין לאחרים, יהיו טמאין לו!</b><br><b>רבי יוחנן אמר: חומרין</b> – חומרות (כלומר, להחמיר)<b>. טמאין בין לו בין לאחרים</b> – אף כשעשאם עבור עצמו, מחמירים בהם גם לו וגם לאחרים, שאינו נאמן על מה שהיה כשהיה גוי<b>.</b><br><br><small>ב<b>תוספתא טהרות</b> ט,ז שנו: גוי שנתגייר והיה לו יין, ואמר: ברי לי שלא ניטמא, בזמן שנעשה על גב אחרים - אסור לו ואסור לכל אדם, על גב עצמו - מותר לו ואסור לכל אדם. רבי עקיבא אומר: אם מותר לו, מותר לכל אדם. אם אסור לו, אסור לכל אדם (צריך לומר: אם אסור לכל אדם, אסור לו).</small>"
Jerusalem Talmud Chagigah 3:4:9,עַם הָאָרֶץ. דְּתַנֵּי. עַם הָאָרֶץ שֶׁנִּתְמַנֶּה לִהְיוֹת חָבֵר. וְהָיוּ לוֹ טְהוֹרוֹת וְאָמַר. בְּבָרִיא לִי שֶׁנַּעֲשׂוּ בְטַהֲרָה. בִּזְמַן שֶׁנַּעֲשׂוּ עַל גַּב עַצְמוֹ טְהוֹרוֹת לוֹ וּטְמֵאוֹת לָאֲחֵרִים. עַל גַּב אֲחֵרִים טְמֵאוֹת בֵּין לוֹ בֵין לָאֲחֵרִים. רִבִּי עֲקִיבָה אוֹמֵר. אִם טְהוֹרוֹת לוֹ יִהְיוּ טְהוֹרוֹת לָאֲחֵרִים. אִם טְמֵיאוֹת לָאֲחֵרִים יִהְיוּ טְמֵאוֹת לוֹ. רִבִּי יוֹחָנָן אָמַר. חוֹמָרִין. טְמֵאוֹת בֵּין לוֹ וּבֵין לָאֲחֵרִים.,"<b>עם הארץ - דתני:</b> – ששונה (התנא, בעניין טהרת פירותיו של עם הארץ שקיבל עליו דברי חברות): <b>עם הארץ שנתמנה להיות חבר</b> – שהתקבל לחבורה של החברים הנאמנים על הטהרות, ונעשה חבר, <b>והיו לו טהרות</b> – שנעשו כשהיה עם הארץ<b>, ואמר: בבריא</b> (במקבילה: 'ברי') <b>לי שנעשו בטהרה, בזמן שנעשו על גב עצמו</b> – כשעשאן עבור עצמו, <b>- טהורות לו וטמאות לאחרים</b> – טהורות לו, שנאמן הוא לגבי עצמו, וטמאות לחברים אחרים, שאינו נאמן לגבי אחרים<b>, על גב אחרים</b> – כשעשאן עבור עמי הארץ אחרים, <b>- טמאות בין לו בין לאחרים</b> – טמאות גם לו וגם לחברים אחרים<b>. רבי עקיבה אומר</b> – על דברי תנא קמא, כשעשאם עבור עצמו<b>: אם טהורות לו, יהיו טהורות לאחרים! אם טמאות לאחרים, יהיו טמאות לו!</b><br><b>רבי יוחנן אמר: חומרין</b> – חומרות (כלומר, להחמיר)<b>. טמאות בין לו בין לאחרים</b> – אף כשעשאם עבור עצמו, מחמירים בהן גם לו וגם לאחרים, שאינו נאמן על מה שהיה כשהיה עם הארץ<b>.</b><br><br><small>ב<b>תוספתא טהרות</b> ט,ו שנו: עם הארץ שקיבל עליו (את התחייבויותיו של הנאמן על הטהרות, ונעשה חבר) והיו לו טהרות, ואמר: ברי לי שלא ניטמאו, בזמן שהן עשויות על גב אחרים - אסורות לו ואסורות לכל אדם, על גב עצמו - מותרות לו ואסורות לכל אדם. רבי עקיבא אומר: אם מותרות לו, מותרות לכל אדם. אם אסורות לו, אסורות לכל אדם (צריך לומר: אם אסורות לכל אדם, אסורות לו).<br><br>עד כאן המקבילה בירושלמי עירובין.<br>הסוגיה הזו הובאה בחגיגה בשל עניין עם הארץ ובעירובין בשל עניין מבוי.</small>"
Jerusalem Talmud Chagigah 3:4:10,אָמַר רִבִּי יַנַּיי. הָרוּבִּין הָיוּ אוֹמְרִים. בִּתְרוּמָה שֶׁנַּעֲשִׂית עַל גַּב הַקּוֹדֶשׁ. הָא עַל גַּב עַצְמָהּ לֹא. וַאֲנִי אוֹמֵר. אֲפִילוּ נַעֲשִׂית עַל גַּב עַצָמָהּ. אַתְיָא דְרִבִּי יוֹסֵה כְרִבִּי יַנַּאי וּדְרִבִּי יִרְמְיָה כִרוּבִּים.,"במשנה שנינו: ""ובשעת הגיתות והבדים אף על התרומה"" (המשך הסוגיה לעיל שהופסקה על ידי הסוגיה של המקבילה בירושלמי עירובין).<br><b>אמר רבי יניי</b> (אמורא ארץ ישראלי בדור הראשון)<b>: הרובין</b> (יהודה וחזקיה בני רבי חייא - אמוראים ארץ ישראלים בדור הראשון. - פירוש המילה ""רובין"" בדרך כלל הוא נערים. ""הרובין"" הוא כינוי לבני רבי חייא בפי רבי ינאי בבבלי חולין כ,א) <b>היו אומרים: בתרומה שנעשית על גב הקודש</b> – בשעת הגיתות והבדים, עמי הארץ נאמנים על תרומה לומר שהיא טהורה, רק במקרה שהיא נעשתה על גב הקודש, שאמרו ששמרו על טהרתה כדי לצרוך אותה עם הקודש בירושלים, לפי שאיסור טומאת הקודש חמור בעיניהם<b>.</b> ויש להציע דיוק: <b>הא</b> – אבל <b>על גב עצמה - לא</b> – עמי הארץ אינם נאמנים על תרומה לומר שהיא טהורה, במקרה שהיא נעשתה על גב עצמה, לפי שאין איסור טומאת התרומה חמור בעיניהם<b>. ואני</b> – רבי יניי, <b>אומר: אפילו נעשית על גב עצמה</b> – בשעת הגיתות והבדים, עמי הארץ נאמנים על תרומה לומר שהיא טהורה, אפילו במקרה שהיא נעשתה על גב עצמה, שלא כמו שאומרים הרובים<b>.</b><br>ומציעים קשר בין דברי אמוראים: <b>אתיא דרבי יוסי כרבי ינאי ודרבי ירמיה כרובים</b> – באה (הולכת שיטתו) של רבי יוסי כרבי ינאי, ושל רבי ירמיה כרובים (כיהודה וחזקיה בניו של רבי חייא. - דברי רבי יוסי ורבי ירמיה הובאו בתחילת הסוגיה לעיל)<b>.</b><br><br><small>בשני מקומות (אחד מהם הוא כאן) 'אתיא' איננו מצביע על דמיון בין קביעות שונות, אלא הוא מציין שחכם מסוים אימץ את דעתו של חכם אחר שהובאה בסוגיה הנידונה (בסוגיה כאן המונח מתייחס לשני זוגות חכמים). לפי זה 'אתיא' מתפרש כמו 'רבי פלוני כרבי אלמוני'. ושמא באמת כן צריך לגרוס במקומות הללו, ואם נכונה השערה זו, אין כאן הוראה מיוחדת של המונח, אלא שיבוש, כנראה מחמת אשגרה מעלמא (בגלל הדמיון הצורני והתוכני בין 'רבי פלוני כרבי אלמוני' ו'אתיא דרבי פלוני כרבי אלמוני') (""הטרמינולוגיה של הירושלמי"", עמוד 104).</small>"
Jerusalem Talmud Chagigah 3:4:11,אִם אָמַר לוֹ הִפְרַשְׁתִּי לְתוֹכָהּ רְבִיעִית קוֹדֶשׁ נֶאֱמָן. מֵאַחַר שֶׁהוּא נֶאֱמָן עַל הַקּוֹדֶשׁ נֶאֱמָן עַל הַתְּרוּמָה.,"במשנה שנינו: <b>""אם אמר לו: הפרשתי לתוכה רביעית בקודש - נאמן"".</b><br>מסבירים: <b>מאחר שהוא</b> – עם הארץ, <b>נאמן על הקודש</b> – שנתן לתוך החבית<b>, נאמן על התרומה</b> – אף על התרומה שבחבית, שהיא טהורה<b>.</b><br><br><small>ב<b>בבלי חגיגה</b> כה,ב אמרו: ""ואם אמר: הפרשתי לתוכה רביעית קודש - נאמן"". - ...מדמהימן אקודש, מהימן נמי אתרומה.</small>"
Jerusalem Talmud Chagigah 3:4:12,כַּדֵּי יַיִן וְכַדֵּי שֶׁמֶן הַמַּדְמִיעוֹת. אָמַר רִבִּי יוֹסֵי בֵּירִבִּי בּוּן. אֵילּוּ שֶׁקּוֹדְחִין בָּהֶן אֶת הַדֶּמַע.,"במשנה שנינו: <b>""כדי יין וכדי שמן המדמיעות</b> - נאמנין עליהן בשעת הגיתות והבדים, וקודם לגיתות שבעים יום<b>"".</b><br><b>אמר רבי יוסי בירבי בון</b> (מגדולי אמוראי ארץ ישראל בדור החמישי)<b>: אֵילּוּ שקודחין</b> (שואבים) <b>בהן את הדמע</b> – כדים מיוחדים המיועדים להעלות מן הגת יין או שמן של תרומה כדי שלא יתערב ביין או שמן של חולין שנמצא בבור של הגת (""תוספתא כפשוטה""); או כדים ייעודיים לאחסון תרומה שניכרו על פי צורתם או דרך סימונם בטרם הוכנסה אליהם התרומה, וכך היה אפשר להיזהר בהם (""טהרה וקהילה בעת העתיקה"", עמוד 347, הערה 70). והאמינו אף לעמי הארץ על הכדים האלה אפילו שבעים יום קודם לגיתות ולבדים, לפי ששבעים יום קודם לגיתות ולבדים מכינים את הכדים בטהרה כדי להפריש לתוכם תרומה<b>.</b>"
Jerusalem Talmud Chagigah 3:5:1,"<strong><big>משנה:</big></strong> מִן הַמּוֹדִיעִית וְלִפְנִים נֶאֱמָנִין עַל כְּלֵי חֶרֶשׁ. וֹמִן הַמּוֹדִיעִית וְלַחוּץ אֵין נֶאֱמָנִין. כֵּיצַד הַקַּדָּר שֶׁהוּא מוֹכֵר אֶת הַקְּדֵירוֹת נִכְנַס לִפְנִים מִן הַמּוֹדִיעִית הוּא הַקַּדָּר וְהֵן הַקְּדֵירוֹת <i data-overlay=""Vilna Pages"" data-value=""21a""></i>וְהֵן הַלּוֹקְחִין נֶאֱמָן. יָצָא אֵינוֹ נֶאֱמָן׃","<big><strong>משנה</strong></big><br>המשנה מלמדת חומרה אחרת שיש בתרומה שאינה בקודש.<br><b>מן המודיעית</b> – מודיעים / מודיעין, יישוב מצפון מערב לירושלים, על הדרך לירושלים וסמוך לגבולו הקדום של מחוז יהודה, <b>ולפנים</b> – לכיוון ירושלים, <b>נאמנין</b> – קדרים עמי הארץ, <b>על כלי חרשׂ</b> – לומר שהם טהורים לעניין קודש, אבל אינם נאמנים לעניין תרומה. והטעם הוא, שמן מודיעים ולפנים נמכרו כלים המיועדים לאכילת קודשים בירושלים, וכלים אלה נשמרו משעת יצירתם בטהרת הקודש<b>, ומן המודיעית ולחוץ</b> – לכיוון מישור החוף, <b>אינן נאמנין</b> – על כלי חרס לומר שהם טהורים לעניין קודש<b>.</b><br><b>כיצד? הקדר</b> (אומן העושה סירים וקדרות) <b>שהוא מוכר את הקדירות</b> – שהקדר היה מוליך בעצמו את קדרותיו ממקום למקום ומוכר אותן<b>, נכנס לפנים מן המודיעית, הוא הקדר והן הקדירות והן הלוקחין - נאמן, יצא - אינו נאמן</b> – אף על פי שהוא אותו הקדר והן אותן הקדרות והם אותם הקונים, אין הנאמנות תלויה במקום יצירת הקדרות אלא במקום מכירתן על ידי הקדר לקונים, שאם כולם נמצאים מן מודיעים ולפנים, הקדר נאמן על טהרת הקדרות, ואם כולם נמצאים מן מודיעים ולחוץ, אין הקדר נאמן<b>.</b><br><br><small>""כיצד"" מציין להגבלה בנאמנות, שלפנים מן המודיעית ""הוא הקדר והן הקדירות והן הלוקחין - נאמן"" אבל ""יצא - אינו נאמן"" (""לטיב ניב לשון המשנה: 'כיצד' כמילת הגבלה"", ""לשוננו"" מא, עמוד 14).<br><br>במשנה פסחים ט,ב בשני כתבי יד: 'מן המודיעי<b>ת</b> ולחוץ', ובכתב יד אחד: ''מן המודיעי<b>ם</b> ולחוץ'.<br>נראה ש-ה' היידוע לפני שם המקום - 'מן <b>ה</b>מודיעית ולפנים', 'מן <b>ה</b>מודיעית ולחוץ', 'לפנים מן <b>ה</b>מודיעית' - שלא כמקובל, הוא בשל צורת שם המקום 'מודיעים' שנראית כשם עצם רגיל. השווה: 'מן הצופים ולפנים', 'מן הצופים ולחוץ' בתוספתא מגילה ג,כו.</small>"
Jerusalem Talmud Chagigah 3:5:2,<strong><big>הלכה:</big></strong> מַתְנִיתָה בִּכְלֵי חֶרֶשׂ הַדָּקִּים. מַתְנִיתָה אָֽמְרָה כֵן. הוּא הַקַּדָּר וְהֵן הַקְּדֵירוֹת וְהֵן הַלּוֹקְחִין. וּקְדֵירוֹת לֹא כְלֵי חֶרֶשׂ דָּקִּין הֵן.,"<big><strong>תלמוד</strong></big><br>במשנה שנינו: ""מן המודיעית ולפנים נאמנים על כלי חרש"".<br>מציעים פרשנות מצמצמת למשנה: <b>מתניתא</b> – המשנה (המקור התנאי, והוא המשנה כאן, שאמרה שמן המודיעית ולפנים נאמנים על כלי חרס) - <b>בכלי חרשׂ הדקים</b> – בכלי חרס קטנים בלבד, כגון קדרות וכוסות וכיוצא בהן, הקלו חכמים להאמין לקדרים עמי הארץ, לפי שיש צורך גדול בהם, שכל אדם היה צריך לקדרות לבשל ולאכול בהן את הקודשים. אבל בכלי חרס גדולים, הנחוצים רק לאחסון, ואין הכול זקוקים להם בשביל הקודש, לא הקלו חכמים להאמין לקדרים עמי הארץ<b>.</b><br>ומציעים סיוע ממשנה לדברים המופיעים לפני כן: <b>מתניתא אמרה כן:</b> – המשנה (כאן) אומרת כך: <b>הוא הקדר והן הקדירות והן הלוקחין.</b> ויש לדייק: <b>וקדירות לא כלי חרש דקין הן?!</b> (בתמיהה) – הרי קדרות שנזכרו במשנה הן כלי חרס קטנים! ומכאן שהמשנה מדברת בכלי חרס קטנים. שאילו היתה המשנה מדברת אף בכלי חרס גדולים, היה לה להזכיר כלים כאלה, כיוון שבכלים גדולים היה חידוש גדול יותר מבכלים קטנים.<br><br><small>ב<b>תוספתא חגיגה</b> ג,כט שנו: מן המודיעים ולפנים נאמנים על כלי חרס דקים לקודש, מן המודיעים ולחוץ אינם נאמנים.<br><br>ב<b>בבלי חגיגה</b> כו,א אמרו: תנא: נאמנים על כלי חרס הדקים לקודש.<br><br>דברי הברייתות בתוספתא ובבבלי באו בירושלמי בלשון 'מתניתא ב...'.</small>"
Jerusalem Talmud Chagigah 3:5:3,נָֽגְעוּ בוֹ טַהֲרוֹת. מִן הַמּוֹדִיעִית וְלִפְנִים טִימֵּא מַשְׁקֶה אֶת הַכֶּלִי. הָיָה מָלֵא מַיִם. רִבִּי שִׁמְעוֹן בֶּן לָקִישׁ אָמַר. נֶאֱמָן עַל הַכֶּלִי וְאֵינוֹ נֶאֱמָן עַל הַמַּשְׁקֶה. רִבִּי יוֹחָנָן אָמַר. נֶאֱמָן עַל זֶה וְעַל זֶה. מַתְנִיתָה פְלִיגָא עַל רִבִּי שִׁמְעוֹן בֶּן לָקִישׁ. אִם אָמַר לוֹ הִפְרַשְׁתִּי לְתוֹכָהּ רְבִיעִית קוֹדֶשׁ נֶאֱמָן. אָמַר רִבִּי זְעוּרָה. תִּיפְתָּר בָּאוֹמֵר. עַד שֶׁאֲנִי חָבֵר הִפְרַשְׁתִּיהָ. רַבָּנִן דְּקַיְסָרִין בְּשֵׁם רִבִּי בּוּן בַּר חִייָה. טַעֲמָא דְרִבִּי שִׁמְעוֹן בֶּן לָקִישׁ אֵין חֲבֵירוּת לַמַּיִם.,"<b>נגעו בו טהרות, מן המודיעית ולפנים טימא משקה את הכלי</b> (אין מובן למשפט זה)<b>.</b><br><br>ומביאים מחלוקת אמוראים: <b>היה מלא מים</b> – אם מילא הקדר את כלי החרס במים, <b>- רבי שמעון בן לקיש</b> (מגדולי אמוראי ארץ ישראל בדור השני) <b>אמר: נאמן על הכלי ואינו נאמן על המשקה</b> – אינו נאמן לומר שהמשקה טהור לקודש, לפי שלא הקלו חכמים להאמין לו מן המודיעית ולפנים אלא על כלי החרס אבל לא על המשקה<b>. רבי יוחנן</b> (גדול אמוראי ארץ ישראל בדור השני) <b>אמר: נאמן על זה ועל זה</b> – הוא נאמן לומר שגם המשקה טהור לקודש, שכיוון שהוא נאמן על הכלי, הוא נאמן אף על המשקה שבתוך הכלי<b>.</b><br>ומציעים מקור תנאי החולק על דברי חכם שהובאו לפני כן: <b>מתניתא פליגא</b> – המשנה (משנה חגיגה ג,ד) חלוקה <b>על רבי שמעון בן לקיש: אם אמר לו</b> – עם הארץ לכוהן שלא בשעת הגיתות<b>: הפרשתי לתוכה רביעית קודש</b> – נתתי לתוך החבית אף רביעית הלוג יין של קודש ששמרתיו בטהרת הקודש, <b>- נאמן</b> – על כל החבית, ואף על התרומה שבה, שהיא טהורה, שכיוון שהוא נאמן על טהרת הקודש שבחבית, הוא נאמן אף על טהרת התרומה שבה<b>!</b> – מכאן יש ללמוד, שכשמילא הקדר את כלי החרס במים, כיוון שהוא נאמן על הכלי, הוא נאמן אף על המשקה שבתוך הכלי, שלא כדברי רבי שמעון בן לקיש!<br>ומתרצים את הקושיה בהצעת פרשנות למקור התנאי המבוססת על אוקימתא: <b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: תיפתר</b> – תתפרש (המשנה), <b>באומר: עד שאני חבר הפרשתיה</b> – במקרה שעם הארץ אומר שהפריש את הרביעית לצורך קודשים בעוד שהיה חבר, שכיוון שהוא נאמן על טהרת הקודש שבחבית משום שהפרישה בעוד שהיה חבר ולא משום שהאמינו לעם הארץ על הקודש, הוא נאמן אף על טהרת התרומה שבה שהפרישה כשהוא עם הארץ. אבל כשמילא הקדר את כלי החרס במים, אף שהוא נאמן על הכלי, אינו נאמן על המשקה שבתוך הכלי<b>.</b><br>ומתרצים עוד את הקושיה בהצעת הסבר לדברי החכם שהקשו עליו: <b>רבנ</b>י<b>ן דקיסרין</b> – חכמי קיסריה אומרים <b>בשם רבי בון בר חייה</b> (אמורא ארץ ישראלי בדור השלישי)<b>: טעמא דרבי שמעון בן לקיש</b> – הטעם של רבי שמעון בן לקיש (שאמר שאינו נאמן על המשקה)<b>, אין חבירות למים</b> – עם הארץ אינו נאמן על המים כמו חבר, משום שהמים מצויים בכל מקום, ולכן כשמילא הקדר את כלי החרס במים, אף שהוא נאמן על הכלי, אינו נאמן על המים שבתוך הכלי. אבל כשמילא הקדר במשקה אחר, כיוון שהוא נאמן על הכלי, הוא נאמן אף על המשקה שבתוך הכלי<b>.</b><br><br><small>ב<b>בבלי חגיגה</b> כו,א אמרו: אמר ריש לקיש: לא שנו (שנאמנים על כלי חרס) אלא ריקנים, אבל מלאים - לא. ורבי יוחנן אמר: אפילו מלאים.<br>אמר רבא: ומודה רבי יוחנן במשקים עצמם שהם טמאים.<br><br>לפי הבבלי, נחלקו ריש לקיש ורבי יוחנן על הכלים המלאים, אבל לדברי שניהם אינו נאמן על המשקים. ואילו לפי הירושלמי, נחלקו ריש לקיש ורבי יוחנן על המשקים, אבל לדברי שניהם נאמן על הכלים המלאים.</small>"
Jerusalem Talmud Chagigah 3:6:1,<strong><big>משנה:</big></strong> הַגַּבָּאִים שֶׁנִּכְנְסוּ לְתוֹךְ הַבַּיִת וְכֵן הַגַּבָּאִים שֶׁהֶחֱזִירוּ אֶת הַכֵּלִים נֶאֱמָנִין לוֹמַר לֹא נָגַעְנוּ. וּבִירוּשָׁלִַם נֶאֱמָנִין עַל הַקּוֹדֶשׁ וּבִשְׁעַת הָרֶגֶל אַף עַל הַתְּרוּמָה׃,"<big><strong>משנה</strong></big><br><b>הגבאים</b> – גובי המיסים מטעם השלטון הרומי, שהם בחזקת עמי הארץ, <b>שנכנסו לתוך הבית</b> – ליטול משכון על חוב המס<b>, וכן הגנבים</b> (במסירה שלפנינו בטעות: 'הגבאים') – שהם עמי הארץ, <b>שהחזירו את הכלים</b> – שגנבו, שעשו תשובה, <b>- נאמנין לומר: לא נגענו</b> – בכלים שנשארו בבית ולא משכנו אותם הגבאים ולא גנבו אותם הגנבים, שלא טימאנו אותם. - ממקומה של משנה זו במשניות הדנות במרחבי הנאמנות ביהודה אנו למדים שנאמנות הגבאים המוזכרת במשנה זו מתוחמת לאזור שמן המודיעית ולפנים. מהמשך משנה זו עולה שמשפט זה מדבר חוץ לירושלים. - לפי התוספתא המוסבת על המשנה כאן, הגבאים נאמנים לומר שלא נגעו בכלים שיש בהם מי חטאת, אבל אינם נאמנים לומר שלא נגעו בכלים שיש בהם תרומה<b>. ובירושלם נאמנין על הקודש</b> – הגבאים והגנבים נאמנים כל השנה לומר שלא נגעו בכלים שיש בהם קודש שנשארו בבית<b>, ובשעת הרגל אף על התרומה</b> – הגבאים והגנבים נאמנים בזמן הרגל לומר שלא נגעו אף בכלים שיש בהם תרומה שנשארו בבית. - בירושלים נאמנים כל השנה על הקודש, מפני שבירושלים הקפידו כל השנה על הטהרה לקודש משום אוכלי הקודשים. ובשעת הרגל נאמנים אף על התרומה, מפני שהחכמים סמכו על טהרתם של עמי הארץ שהיטהרו לקראת הרגל ובאו לירושלים<b>.</b><br><br><small>המשנה כאן ממשיכה בהלכות שבהן התרומה חמורה מהקודש. ולפי הירושלמי להלן, אף סופה של המשנה כאן (""ובירושלם..."") עוסק בגבאים ובגנבים.</small>"
Jerusalem Talmud Chagigah 3:6:2,"<strong><big>הלכה:</big></strong> הַגַּבָּאִים שֶׁנִּכְנְסוּ לְתוֹךְ הַבַּיִת הַבַּיִת טָמֵא. אִם <i data-overlay=""Venice Columns"" data-value=""79d""></i>יֵשׁ עִמָּהֶן גּוֹי נֶאֱמָנִין לוֹמַר נִכְנַסְנוּ אֲבָל לֹא נָגַעְנוּ. פָּתַר לָהּ תְּרֵין פְּתָרִין. נֶאֱמָנִין לוֹמַר נִכְנַסְנוּ אֲבָל לֹא נָגַעְנוּ. בְּשֶׁיֵּשׁ עֵדִים יוֹדְעִין. וּבִירוּשָׁלַיִם נֶאֱמָנִין עַל הַקּוֹדֶשׁ אֲפִילוּ יֵשׁ עֵדִים יוֹדְעִין. פָּתַר לָהּ פֶּתֶר חוֹרָן. נֶאֱמָנִין לוֹמַר נִכְנַסְנוּ אֲבָל לֹא נָגַעְנוּ. לָכֵן צְרִיכָה בְּשֶׁיֵּשׁ עֵדִים יוֹדְעִין. וּבִירוּשָׁלַיִם נֶאֱמָנִין עַל הַקּוֹדֶשׁ אַף עַל פִּי שֶׁיֵּשׁ עֵדִים יוֹדְעִין.","<big><strong>תלמוד</strong></big><br>במשנה שנינו: ""הגבאים שנכנסו לתוך הבית... - נאמנין לומר: לא נגענו. ובירושלם נאמנין על הקודש..."".<br>במובאת הירושלמי שבר""מ המאירי נוסף: '<b>תמן תנינן</b>' – שם (משנה טהרות ז,ו, בעניין טומאת עם הארץ הנכנס לבית) שנינו: <b>הגבאים שנכנסו לתוך הבית - הבית טמא</b> – כל כלי הבית טמאים, לפי שהם מחפשים בכל הבית ונוגעים בכל הכלים<b>. אם יש עמהן גוי</b> – שהוא פקיד השלטון הרומי הממונה לפקח על הגבייה, <b>- נאמנין</b> – הגבאים, <b>לומר: נכנסנו אבל לא נגענו</b> – בכלים שנשארו בבית, מפני שהגבאים נוהגים בהתאם להנחיות שהם מקבלים מהגוי שתחת השגחתו הם פועלים, והם יראים מלעבור על דבריו, ואינם נוטלים אלא משכון ויוצאים, ואינם נוגעים בכלים שאין נוטלים אותם<b>.</b><br><br><small>במקומות אחדים מוצעת משנה ממקום אחר בלי הלשון 'תמן תנינן', למשל כאן. אפשר אולי לראות את 'תמן תנינן' כמונח נשמט, אולם אין להוציא מכלל אפשרות שנוסח התלמוד השתבש במקומות אלה, וכי המונח נשמט מחמת טעות סופרים (""הטרמינולוגיה של הירושלמי"", עמוד 584).<br><br>נראה שבירושלמי כאן במקורו לא הובאה המשנה במסכת טהרות, שכן הירושלמי להלן אינו מתייחס אליה כלל. ייתכן שהבאת המשנה במסכת טהרות כפי שהוא לפנינו בירושלמי כאן הוא בהשפעת הסוגיה המקבילה בבבלי חגיגה כו,א שמציגה סתירה בין המשנה בחגיגה למשנה בטהרות בעניין נאמנות הגבאים. נראה שבירושלמי כאן במקורו הובא חלקה הראשון של הברייתא בתוספתא במסכת טהרות ח,ה, המוסבת על המשנה בטהרות, ומשום שהוצעה כאן ברייתא ולא משנה לא הוצעה הברייתא בלשון הצעה, שדרך הירושלמי להשמיט 'תני' לפני ברייתות.<br>זה חלקה הראשון של הברייתא:<br>""<b>הגבאים שנכנסו לתוך הבית, אם אמרו: נכנסנו אבל לא נגענו - הרי אלו נאמנים, שהפה שאסר הוא הפה שהתיר. אם היו אחרים מעידים בהם שנכנסו, אף על פי שאמרו: לא נגענו - אין נאמנים</b>"" (ראה להלן את הברייתא כולה).<br>הירושלמי להלן מתייחס לחלקה הזה של הברייתא, שכן ""יש עדים יודעים"" בירושלמי להלן הוא ""היו אחרים מעידים בהם שנכנסו"" בברייתא, ולכן הובא כאן חלקה הזה של הברייתא.</small><br><br>ומציעים שני פירושים למשנה: <b>פתר לה תרין פתרין:</b> – פותר אותה (את המשנה במסכת חגיגה) שני פתרונות: ראשה של המשנה: ""הגבאים שנכנסו לתוך הבית... - <b>נאמנין לומר: נכנסנו אבל לא נגענו</b>"" (המילים 'נכנסנו אבל' ישנן במשנה במסכת טהרות ואינן במשנה כאן) <b>- בשיש</b> (נראה שצריך לומר: '<b>בשאין</b>') <b>עדים יודעין</b> – מחוץ לירושלים, במקרה שאין אחרים מעידים שהגבאים נכנסו לבית, ורק מפיהם של הגבאים אנו יודעים כך, הגבאים נאמנים לומר שלא נגעו בכלים שנשארו בבית, מפני שהפה שאסר הוא הפה שהתיר, כמו ששנו בברייתא בתוספתא במסכת טהרות<b>.</b> סופה של המשנה: ""<b>ובירושלם נאמנין על הקודש</b>"" <b>- אפילו יש עדים יודעין</b> – בירושלים, אפילו כשאחרים מעידים שהגבאים נכנסו לבית, הגבאים נאמנים לומר שלא נגעו בכלים שיש בהם קודש שנשארו בבית<b>.</b><br><b>פתר לה פתר חורן:</b> – פותר אותה (את המשנה במסכת חגיגה) פתרון אחר: ראשה של המשנה: ""הגבאים שנכנסו לתוך הבית... - <b>נאמנין לומר נכנסנו אבל לא נגענו</b>"" <b>-</b> יש להציע להעמיד את המשנה במקרה שלפיו יהיה חידוש במקור זה: <b>לכן צריכה</b> – לכך נצרכה (המשנה) [לומר] (המשנה נצרכה ללמד את ההלכה בעניין זה), <b>בשיש</b> (נראה שצריך לומר: '<b>אפילו יש</b>') <b>עדים יודעין</b> – מחוץ לירושלים, אף במקרה שאחרים מעידים שהגבאים נכנסו לבית, ולא מפיהם של הגבאים אנו יודעים כך, הגבאים נאמנים לומר שלא נגעו בכלים שנשארו בבית, שלא כמו ששנו בברייתא בתוספתא במסכת טהרות<b>.</b> סופה של המשנה: ""<b>ובירושלם נאמנין אף</b> (מילה זו אינה בנוסח המשנה והיא יתירה. אפשר שמילה זו נכתבה במקורה כתיקון למשפט הקודם ('אפילו') ונשתרבבה בטעות לכאן) <b>על הקודש</b>"" <b>- אף על פי שיש עדים יודעים</b> – בירושלים, אפילו כשאחרים מעידים שהגבאים נכנסו לבית, הגבאים נאמנים לומר שלא נגעו בכלים שיש בהם קודש שנשארו בבית (ההבדל בין שני הפתרונות הוא רק ביחס לראשה של המשנה)<b>.</b><br><br><small>המונח 'פתר לה תרין פתרין' מציע שני פירושים למקור מסוים, לאו דווקא מכוח קושיה על מקור זה (""הטרמינולוגיה של הירושלמי"", עמוד 530).<br><br>לכאורה הירושלמי דן בסתירה בין המשנה בטהרות המצוטטת בראש הסוגיה ובין המשנה בחגיגה המלמדת שהגבאים נאמנים לומר שהם לא נגעו. עם זאת, נוסח הירושלמי מוקשה, והמונחים שבו אינם אופייניים לדיון בסתירה בין משניות. מהלך הדיון מתבאר טוב יותר כפירוש לחלקיה של משנת חגיגה ולהבדל בין נאמנות סתם לנאמנות היתרה בירושלים המוזכרת במשפט הבא במשנה בחגיגה (""אכילה בטהרה בתקופת התנאים"" (עבודה), עמוד 276, הערה 38).<br><br>ב<b>תוספתא חגיגה</b> ג,לד שנו: הגבאים שנכנסו לתוך הבית וכתבו עליו מבחוץ: כל שבבית טהור - נאמנים על טהרת חטאת, ואין נאמנים על טהרת תרומה. ובירושלם נאמנים על טהרת הכלים לקודש, אבל לא לתרומה. ובשעת הרגל אף על התרומה.<br><br>נראה שדיברה התוספתא (בחלקה הראשון) בגבולים, ושם אין קודשי מקדש מצויים, אבל תרומה ומי חטאת מצויים בכל מקום, ודרכם היה לכתוב על הכלים מה שנמצא בתוכם: ""תרומה"", ""חטאת"" וכדומה, והכתובת שימשה אזהרה לבני הבית שלא ייגעו בכלי. והגבאים שנכנסו לתוך הבית אינם לפנינו לשאול אותם, אלא שהם בעצמם כתבו על הבית מבחוץ שלא נגעו בשום דבר, ואנו מאמינים להם על טהרת חטאת שלא נגעו בכלי שכתוב עליו ""חטאת"", כשם שמאמינים לכל עם הארץ, אבל אין מאמינים להם על טהרת תרומה, וכסתם משנת טהרות ז,ו. והברייתא שבתוספתא משלימה את משנתנו ג,ו ושונה הלכה אחרת הנוהגת בגבולים (""נאמנים על טהרת חטאת""), והוא הדין אם היו שם יין ושמן מוקדשים לנסכים - היו נאמנים (""תוספתא כפשוטה"").<br><br>בכתב יד אחד של התוספתא, המשפט ""ובירושלם נאמנים על טהרת הכלים לקודש, אבל לא לתרומה. ובשעת הרגל אף על התרומה"" הוא סופה של ההלכה בעניין הגבאים שנכנסו לתוך הבית. נוסח המשנה מתאים לכתב יד זה של התוספתא. אבל בשני כתבי יד אחרים של התוספתא, המשפט הזה הוא סופה של ההלכה ""מן המודיעים ולפנים נאמנים על כלי חרס הדקים לקודש. מן המודיעים ולחוץ אין נאמנים"".<br>לפי הירושלמי, המשפט ""ובירושלם..."" עוסק בגבאים ובגנבים. אבל לפי הבבלי חגיגה כו,א, המשפט הזה עוסק בכלי חרס, שבירושלים נאמנים אף על כלי חרס גסים (גדולים) לקודש. הרי שכתבי היד של התוספתא חלוקים במחלוקת התלמודים. וראה רבנו יהונתן מלוניל ותוספות רי""ד על הבבלי, וכן ""תוספתא כפשוטה"".<br><br>ב<b>תוספתא טהרות</b> ח,ה שנו: הגבאים שנכנסו לתוך הבית, אם אמרו: נכנסנו אבל לא נגענו - הרי אלו נאמנים, שהפה שאסר (שאמרו: נכנסנו, שרק מהם אנו יודעים שנכנסו) הוא הפה שהתיר.<br>אם היו אחרים מעידים בהם שנכנסו, אף על פי שאמרו: לא נגענו - אין נאמנים.<br>ובזמן שהמשכון בידם, אף על פי שאחרים מעידים בהם שלא נכנסו, ואמרו: לא נגענו - אין נאמנים, משום שהמשכון מעידם (שנכנסו).<br>אם היה גוי עימהם, אף על פי שהמשכון בידם, אף על פי שהגוי מעיד (צריך לומר: שאחרים מעידים) בהם שנכנסו, ואמרו: לא נגענו - הרי אלו נאמנים, מפני שאימת גוי עליהם.<br><br>התוספתא (על המשנה בטהרות) קובעת כללים לנאמנות הגבאים. הם נאמנים רק במקרה שהם המקור היחיד לידיעה שהם נכנסו, על יסוד העיקרון ""הפה שאסר הוא הפה שהתיר"". בכל מקרה אחר, אם יש עדות חיצונית, אם אנשים אחרים מעידים בהם או שיש בידם משכון, אין הם נאמנים לומר שהם לא נגעו. מצד אחר, אם נוכח גוי, חזקה שהם לא נגעו, אף אם ברור שהם היו בתוך הבית, ""מפני שאימת גוי עליהם"". המשפט האחרון בתוספתא מנסח בלשון אחרת את דין המשנה: ""אם יש עימהם גוי - נאמנים לומר: נכנסנו אבל לא נגענו"".<br>נאמנותו של הגבאי נדונה גם במשנת חגיגה ג,ו, אך שם מוצגת עמדה הפוכה. סתירה זו העסיקה את התלמוד הבבלי, וייתכן שהיא גם עומדת ברקע התוספתא, ומקורות אלו מציעים לנו כמה כיווני פיתרון ליישוב שתי המשניות. מן הבבלי עולה שגם משנת חגיגה עוסקת במקרה שגוי מפקח על הגבאים. לחלופין, בעקבות התוספתא אפשר לתרץ שהגבאי נאמן רק מפני שהוא מקור המידע היחיד על הכניסה לבית, ו""הפה שאסר הוא הפה שהתיר"". עם זאת, מפשוטה של משנת חגיגה משתמע שהגבאים נאמנים בכל מקרה לומר שהם לא נגעו, גם אם אנו יודעים ממילא שהם נכנסו (""טהרה וקהילה בעת העתיקה"", עמוד 336).<br><br>לפי פירושנו לירושלמי, ייתכן שהסתירה בין המשניות בחגיגה ובטהרות עומדת גם ברקע הירושלמי, ולפי הפתרון הראשון, אפשר לתרץ בעקבות התוספתא שהגבאים נאמנים רק כשאין אחרים מעידים שהם נכנסו לבית, ולעומת זאת, לפי הפתרון השני, משנת חגיגה משמיעה שהגבאים נאמנים בכל מקרה גם אם אחרים מעידים שהם נכנסו.<br><br>הגבאים ששירתו את מערכת המיסוי הרומית נתפסו בעיני בני התקופה וגם בספרות התנאית כגרועים שבעבריינים, כאב טיפוס של גזלנות, רמאות וחוסר נאמנות (""טהרה וקהילה בעת העתיקה"", עמודים 337-338).<br><br>ב<b>בבלי חגיגה</b> כו,א אמרו: ""הגבאים שנכנסו לתוך הבית... - נאמנים לומר: לא נגענו"".<br>ורמינהי: הגבאים שנכנסו לתוך הבית - טמא (משנה טהרות ז,ו)! - לא קשיא; הא (משנת חגיגה) - דאיכא גוי בהדייהו (המפקח עליהם), הא (ראש משנת טהרות) - דליכא גוי בהדייהו. דתנן (בסוף משנת טהרות): אם יש עימהם גוי - נאמנים לומר: נכנסנו אבל לא נגענו.<br>וכי איכא גוי בהדייהו, מאי הווי? - רבי יוחנן ורבי אלעזר, חד אמר: אימת גוי עליהם, וחד אמר: אימת מלכות עליהם.<br><br>כך הגרסה במשנת טהרות והפירוש לסוגיית הבבלי לפי ר""ח ושלא לפי רש""י.<br><br>לפי פירושנו לירושלמי, לפי הפתרון הראשון, משנתנו היא כשאין אחרים מעידים שהגבאים נכנסו לבית, וראש משנת טהרות הוא כשאחרים מעידים שהגבאים נכנסו לבית, ואין המשניות חלוקות, אבל לפי הפתרון השני המשניות חלוקות, כי משנתנו היא אפילו כשאחרים מעידים שהגבאים נכנסו לבית.<br><br>הנוסח המופיע בכל עדי הנוסח של המשנה (טהרות ז,ו): ""הגבאים שנכנסו לתוך הבית - הבית טמא. אם יש עימהם גוי - נאמנים לומר: נכנסנו אבל לא נגענו"". לעומת זאת, יש גרסה: ""הגבאים שנכנסו לתוך הבית - הבית טמא. אם יש עימהם גוי - נאמנים לומר: לא נכנסנו, אבל אין נאמנים לומר: נכנסנו אבל לא נגענו"". ליברמן (""תוספת ראשונים"" ד, עמודים 82-83) סבר, ששתי המסורות קדומות והן משתקפות בהבדל שבין משנת הירושלמי ומשנת הבבלי, כפי שעולה מתוך הסוגיות בתלמודים. אך בניגוד לדבריו, יש מקום להתלבט בנוגע למשנת הבבלי וייתכן שתולדות הפרשנות של סוגיית הבבלי בחגיגה השפיעה על מסורת הנוסח במשנת טהרות (""טהרה וקהילה בעת העתיקה"", עמוד 335, הערה 40. וראה שם כל דבריו).</small>"
Jerusalem Talmud Chagigah 3:6:3,אָמַר רִבִּי יְהוֹשֻׁעַ בֶּן לֵוִי. יְרֽוּשָׁלַ֥ם הַבְּנוּיָ֑ה כְּ֝עִ֗יר שֶׁחוּבְּרָה לָּהּ֥ יַחְדָּֽו׃ עִיר שֶׁהִיא עוֹשָׂה כָל־יִשְׂרָאֵל חֲבֵרִים. מֵעַתָּה אֲפִילוּ בִּשְׁאַר יְמוֹת הַשָּׁנָה. אָמַר רִבִּי זְעוּרָה. וּבִלְבַד בְּשָׁעָה שֶׁשָּׁ֨ם עָל֪וּ שְׁבָטִ֡ים.,"במשנה שנינו: ""...ובשעת הרגל אף על התרומה"".<br>מניין למדים שבירושלים בשעת הרגל גם עמי הארץ נאמנים אף על התרומה? -<br><b>אמר רבי יהושע בן לוי</b> (אמורא ארץ ישראלי בדור הראשון)<b>: ""יְרוּשָׁלִַם הַבְּנוּיָה כְּעִיר שֶׁחֻבְּרָה לָּהּ יַחְדָּו""</b> (תהילים קכב,ג) – ירושלים בנויה כעיר שכולה מחוברת, שלמשקיף עליה מרחוק דומה כאילו היא גוש רצוף של בניינים ללא פרצות וקרחות; ויש לדרוש את הכתוב: <b>- עיר שהיא עושה כל ישראל חברים</b> – בירושלים נידונים כל ישראל כחברים הנאמנים על הטהרה<b>.</b><br><br><small>כנראה שהדרשה היא בעלת משמעות כפולה. מלבד עניין החברות במשמע של ידידות וריעות, נראה שהבין את החברות במשמעות של דרגה בטהרה: בשעת הרגל היו כל עולי הרגל במעמד של חבר. בעניין זה מתגלה הבדל עקרוני בין התפישה הצדוקית הכוהנית, המבקשת לקיים הפרדה גמורה בין המקדש לבין העם, לבין התפישה העממית, השואפת לשיתוף העם בעבודת המקדש (""מועדי ישראל בתקופת המשנה והתלמוד"", עמוד 50, הערה 30).</small><br><br>ומציעים קושיה: <b>מעתה</b> – אם הדברים שלפני כן נכונים, מתעורר קושי כמוצע בהמשך<b>, אפילו בשאר ימות השנה!</b> – בירושלים אפילו בכל ימי השנה יהיו גם עמי הארץ נאמנים אף על התרומה, ולא רק בשעת הרגל!<br>ומתרצים את הקושיה: <b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: ובלבד בשעה ""שֶׁשָּׁם עָלוּ שְׁבָטִים""</b> (תהילים קכב,ד) – ירושלים היא העיר שאליה היו עולים שבטי ישראל לרגל. ומכאן שאין הכתוב מדבר אלא בשעת הרגל, שבירושלים בזמן הרגל נידונים כל ישראל כחברים לעניין טהרה, וגם עמי הארץ היו נאמנים על הטהרה. החכמים הקלו בכמה דינים הקשורים בהקפדה על טהרה, כדי שעמי הארץ יוכלו להתאחד עם החברים בשעת הרגל<b>.</b><br><br><small>ב<b>ירושלמי בבא קמא</b> ז,ז אמרו: ...כיי דמר רבי יהושע בן לוי: ""ירושלם הבנויה כעיר שחוברה לה יחדיו"" - עיר שהיא מחברת את ישראל זה לזה (שעושה את כל ישראל חברים, כבירושלמי חגיגה).<br><br>השינויים הקלים בין המימרות כאן ובנזיקין (בבא קמא) הן תוצאה מהעריכות השונות של שתי המסכתות (""הערות וביאורים בירושלמי"", ""סידרא"" י, עמוד 77, הערה 45).<br><br>ב<b>בבלי חגיגה</b> כו,א אמרו: ""ובשעת הרגל אף על התרומה"". - מנא הני מילי? - אמר רבי יהושע בן לוי: דאמר קרא: ""</small>וַיֵּאָסֵף כָּל אִישׁ יִשְׂרָאֵל אֶל הָעִיר כְּאִישׁ אֶחָד חֲבֵרִים<small>"" (שופטים כ,יא) - הכתוב עשאם כולם חברים (כשכל ישראל נאספים יחד הם נידונים כחברים, ולכן בשעת הרגל כשכל ישראל נאספים בירושלים הם נעשים חברים).</small>"
Jerusalem Talmud Chagigah 3:7:1,"<strong><big>משנה:</big></strong> <i data-overlay=""Vilna Pages"" data-value=""21b""></i>הַפּוֹתֵחַ אֶת חָבִיתוֹ וְהַמַּתְחִיל בְּעִסָּתוֹ עַל גַּב הָרֶגֶל. רִבִּי יְהוּדָה אוֹמֵר יִגְמוֹר. וַחֲכָמִים אוֹמְרִים לֹא יִגְמוֹר. מִשֶּׁעָבַר הָרֶגֶל הָיוּ מַעֲבִירִין עַל טַהֲרַת עֲזָרָה. עָבַר הָרֶגֶל בְּיוֹם שִׁשִּׁי לֹא הָיוּ מַעֲבִירִין מִפְּנֵי כְּבוֹד הַשַּׁבָּת. רִבִּי יְהוּדָה אוֹמֵר אַף לֹא בְּיוֹם חֲמִישִׁי שֶׁאֵין הַכֹּהֲנִים פְּנוּיִים׃","<big><strong>משנה</strong></big><br>משנה זו ממשיכה את ההלכה שבמשנה הקודמת שטומאת עם הארץ בטלה ברגל בירושלים.<br><b>הפותח את חביתו והמתחיל בעיסתו על גב</b> (לשם, בשביל) <b>הרגל</b> – חנווני חבר שפתח את חביתו של יין כדי למכור ממנה ברגל, והיו בין הלקוחות עמי הארץ שנגעו ביין, וכן אופה חבר שהתחיל למכור את עיסתו ברגל, ועמי הארץ נגעו בה, <b>- רבי יהודה</b> (בר אלעאי, מגדולי התנאים בדור הרביעי) <b>אומר: יגמור</b> – אם נשאר לו לאחר הרגל מן היין או מן העיסה, יגמור למוכרם גם לאחר הרגל בחזקת טהרה, לפי שנגיעת עמי הארץ ברגל אינה מטמאה, שברגל הכול טהורים בירושלים<b>, וחכמים אומרים: לא יגמור</b> – למוכרם לאחר הרגל לחברים, משום נגיעת עמי הארץ ברגל. ובשעת הרגל אין חוששים לה, אבל משעבר הרגל חוששים לה גם למפרע<b>.</b><br><br><b>משעבר הרגל</b> (נראה שהמילים 'משעבר הרגל' הן אשגרה מהמילים 'עבר הרגל' שבראש המשפט הבא, והיא נובעת מאי הבנת הביטוי 'מעבירין על טהרת העזרה'. במקום המילים 'משעבר הרגל' צריך לומר כאן: '<b>ברגל</b>') <b>היו מעבירין על טהרת</b> ה<b>עזרה</b> – בימי הרגל היו מתעלמים מטהרת הכלים שבעזרה, אף שיש לחשוש שמא ניטמאו על ידי עולי הרגל שנגעו בהם. אבל משעבר הרגל לא היו מתעלמים מטהרת הכלים שבעזרה והיו מטבילים אותם מחשש שמא ניטמאו בימי הרגל<b>. עבר הרגל ביום השישי</b> (בשני כתבי יד של המשנה: 'ביום חמישי', ובכתב יד שלישי: 'ביום הששי') – שהיום האחרון של הרגל היה ביום חמישי, והיום שלאחר הרגל הוא יום שישי, <b>- לא היו מעבירין</b> (נראה שהגרסה 'לא היו מעבירין' במשפט זה נובעת מהשיבוש במשפט הקודם, וצריך לומר כאן: '<b>היו מעבירין</b>') – על טהרת העזרה גם ביום שישי<b>, מפני כבוד השבת</b> – כדי שיוכלו הכוהנים להכין את צורכי השבת בבתיהם, לפיכך היו מתעלמים מטהרת הכלים שבעזרה ולא היו מטבילים אותם ביום שישי<b>. רבי יהודה אומר: אף לא</b> (בכתב יד אחד של המשנה: 'אפילו') <b>ביום חמישי</b> – אם היום האחרון של הרגל היה ביום רביעי, והיום שלאחר הרגל הוא יום חמישי, היו מעבירים על טהרת העזרה גם ביום חמישי<b>,</b> מפני <b>שאין הכהנים פנויים</b> – ביום חמישי להטביל את הכלים שבעזרה, לפי שהיו טרודים ביום הזה בהוצאת הדשן שנצטבר על המזבח מהקורבנות המרובים של כל ימי הרגל, כיוון שלא היו מפנים את הדשן ברגל (משנה תמיד ב,ב)<b>.</b><br><br><small><b>מעבירין על טהרת העזרה</b></small><small>נאמרו דברים דחוקים בפירושה של ""מעבירין""; עיין ר""ח אלבק בפירושו למשנה זו ובהשלמות ותוספות עמוד 515.<br>יש לפרש לשון זה בדרך ""מעבירין על"" הידוע בדברי חז""ל, כמו 'אין מעבירין על המצוות', 'אין מעבירין על האוכלין'.<br>במשנה כאן: משעבר הרגל מתעלמים מן הטהרה שבכל ימי הרגל (""ללשון המשנה"", ""תרביץ"" לז, עמוד 134).<br><br>אכן 'מעבירין על הטהרה"" = מתעלמים מן הטהרה. אך לא מתעלמים מן הטהרה משעבר הרגל אלא ברגל, ולכן הצענו את תיקון הגרסה במשנה.</small>"
Jerusalem Talmud Chagigah 3:7:2,<strong><big>הלכה:</big></strong> רִבִּי חֲנַנְיָה בְשֵׁם רִבִּי יוֹחָנָן. הִתִּירוּ סוֹפוֹ מִפְּנֵי תְחִילָּתוֹ. שֶׁאִם אוֹמֵר אַתְּ לוֹ שֶׁלֹּא יִגִמוֹר אַף הוּא אֵינוֹ פוֹתֵחַ. וְלֹא יִפְתַּח. אַף הוּא מְמָעֵט בְּשִׂמְחַת הָרֶגֶל.,"<big><strong>תלמוד</strong></big><br>במשנה שנינו: ""הפותח את חביתו... - רבי יהודה אומר: יגמור"".<br><b>רבי חנניה</b> (רבי חיננא, אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: התירו סופו מפני תחילתו</b> – לדעת רבי יהודה, חכמים התירו לחנווני את גמירת חביתו שבסוף משום פתיחתה שבתחילה<b>, שאם אומר את</b> (אתה) <b>לו שלא יגמור - אף</b> – הרי <b>הוא אינו פותח</b> – אם לא יתירו לו לגמור למכור את היין לאחר הרגל בחזקת טהרה, הרי הוא לא ירצה לפתוח את החבית כדי למכור ממנה ברגל, מחשש שמא יישאר לו ממנה לאחר הרגל (הנימוק הזה הוא גם בגמירת עיסתו)<b>.</b><br>ושואלים: <b>ולא יפתח!</b> – מה בכך שלא ירצה לפתוח את החבית כדי למכור ממנה ברגל?<br>ומשיבים: <b>אף</b> – הרי <b>הוא ממעט בשמחת הרגל</b> – אם לא יפתח את החבית כדי למכור ממנה ברגל, לא יהא יין מצוי ברגל והרי ימעט בשמחת הרגל<b>.</b><br><br><small>מאמר כסגנון זה שאמר רבי חנניה בשם רבי יוחנן יש בירושלמי שבת יב,א וביצה א,ה על המשנה בעניין החזרת תריסי חנויות ביום טוב, וכן בירושלמי מועד קטן א,ד ו-ב,ד על הברייתא בעניין בניית כותל גוחה בחול המועד.<br><br>ב<b>בבלי ביצה</b> יא,ב אמרו: אמר עולא: שלושה דברים התירו סופם משום תחילתם, ואלו הם: עור לפני הדורסן (משנה ביצה א,ה), ותריסי חנויות (משנה ביצה א,ה), וחזרת רטייה במקדש (משנה עירובין י,יג). ורחבא אמר רב יהודה: אף הפותח את חביתו ומתחיל בעיסתו על גב הרגל, ואליבא דרבי יהודה דאמר: יגמור.<br><br>קרוב לוודאי שבעל המאמר בבבלי הוא רבי יוחנן. בארץ ישראל נמסר על ידי תלמידו רבי חנניה ולבבל הובא על ידי עולא ולכן נקרא על שמו. בירושלמי המאמר נמצא על יד המשנה או הברייתא שעליה הוא מוסב. עולא שהביא אותו לבבל כלל ושנה: ""שלושה דברים"".<br>ההבדל העיקרי שבין הבבלי לבין הירושלמי הוא לגבי אילו הלכות אמר רבי יוחנן את דבריו. משלושת הדברים רק אחד - תריסים - משותף לעולא ורבי חנניה. מסתבר יותר לומר שהבבלי והירושלמי חולקים על מה אמר רבי יוחנן את דבריו מלומר שיש מחלוקת בין תלמידיו על כך. עולא אמר רק: ""שלושה דברים התירו סופם משום תחילתם"", והבבלי הוסיף: ""ואלו הם..."". ואם זה נכון, צריך לומר שהמילה ""אף"" בדברי רחבא נוספה על ידי עורך הסוגיה שהסמיך מאמרו לזה של עולא (""תלמוד ירושלמי מסכת ביצה"", עמוד 24).</small>"
Jerusalem Talmud Chagigah 3:7:3,רִבִּי שְׁמוּאֵל בַּר נַחְמָן בְשֵׁם רִבִּי יוֹנָתָן. מַה פְלִיגִין. בְּחָבִית שֶׁלְיַיִן. אֲבָל בְּחָבִית שֶׁלְשֶׁמֶן כָּל־עַמָּא מוֹדֵיי שֶׁאֵינָהּ גּוֹמְרָהּ. כֵּיצַד הוּא עוֹשֶׂה. תַּנֵּי רִבִּי חִייָה. שׁוֹפְכָהּ. תַּנֵּי בַּר קַפָּרָה. שׁוֹבְרָהּ. וְהָא תַנָּא רִבִּי חֲלַפְתָּא בֶּן שָׁאוּל. מַנִּיחָהּ לָרֶגֶל הַבָּא.,"במשנה שנינו: ""הפותח את חביתו... - רבי יהודה אומר: יגמור, וחכמים אומרים: לא יגמור"".<br>מצמצמים את תחולת מחלוקת התנאים: <b>רבי שמואל בר נחמן</b> (אמורא ארץ ישראלי בדור השני והשלישי) אמר <b>בשם רבי יונתן</b> (אמורא ארץ ישראלי בדור הראשון)<b>: מה פליגין</b> – מה [שהם] (רבי יהודה וחכמים) חלוקים, <b>- בחבית של יין</b> – במקרה של חבית יין שהחנווני פתח אותה כדי למכור ממנה ברגל, נחלקו האם יגמור למכור את היין לאחר הרגל בחזקת טהרה<b>, אבל בחבית של שמן</b> – במקרה של חבית שמן שהחנווני פתח אותה כדי למכור ממנה ברגל, <b>- כל עמא מודיי</b> – כל העם (כל החכמים) מודים, <b>שאינו גומרה</b> – כל בעלי המחלוקת מסכימים שלא יגמור למכור את השמן לאחר הרגל בחזקת טהרה, ואף על פי שאם לא יגמור - לא יפתח, לא חששו חכמים לכך, מפני שבחבית של שמן אינו ממעט בשמחת הרגל אם לא יפתח<b>.</b><br>ושואלים: <b>כיצד הוא</b> – החנווני, <b>עושה</b> – במקרה של חבית שמן שאינו גומרה לדעת הכול, או במקרה של חבית יין שאינו גומרה לדעת החכמים החלוקים על רבי יהודה<b>?</b><br>ומשיבים בהצעת שלוש ברייתות חלוקות: <b>תני</b> – שונה <b>רבי חייה</b> (בדור המעבר שבין התנאים לאמוראים)<b>: שופכה</b> – את החבית, כדי שלא ימכור את המשקה שבה שהוא טמא, שאסור לחנווני חבר למכור דבר טמא (אבל הוא מותר להשתמש במשקה הטמא להדלקה. אבל החבית לא נטמאה מן המשקה שבה)<b>.</b><br><b>תני</b> – שונה <b>בר קפרה</b> (בדור המעבר שבין התנאים לאמוראים)<b>: שוברה</b> – את החבית, מפני שהחבית נטמאה מן המשקה שבה, ואין לחבית טהרה, כדין כלי חרס שנטמא<b>.</b><br><b>והא</b> (אין גורסים מילה זו (""שערי תורת ארץ ישראל"", ""עלי תמר"" ו""אוצר לשונות ירושלמיים"")) <b>תנא</b> – שנה <b>רבי חלפתא בר שאול</b> (אמורא ארץ ישראלי בדור הראשון)<b>: מניחה</b> – את החבית, <b>לרגל הבא</b> – וברגל הבא יגמור למכור את השמן בחזקת טהרה, מפני שברגל הבא החבית חוזרת ונעשית טהורה<b>.</b><br><br><small>ב<b>בבלי חגיגה</b> כו,א אמרו: יתיב רבי אמי ורבי יצחק נפחא אקילעא (בחצר) דרבי יצחק נפחא. פתח חד מינייהו ואמר: מהו שיניחנה (את החבית) לרגל אחר? - אמר ליה אידך: יד הכול ממשמשים בה, ואת אמרת: יניחנה לרגל אחר? - אמר ליה: אטו עד האידנא לאו יד הכול ממשמשים בה? - אמר ליה: הכי השתא! בשלמא עד האידנא - טומאת עם הארץ ברגל רחמנא טהרה (ולכן אין חוששים לטומאתה), אלא השתא - טמאה היא (שהרי חוששים כל השנה לטומאת עם הארץ).<br>נימא כתנאי; דתני חדא: יניחנה לרגל אחר; ותניא אידך: לא יניחנה לרגל אחר...</small>"
Jerusalem Talmud Chagigah 3:7:4,רִבִּי סִימוֹן בְּשֵׁם רִבִּי יְהוֹשֻׁעַ בֶּן לֵוִי. יוֹם טוֹב שֶׁחָל לִהְיוֹת בְּעֶרֶב שַׁבָּת אוֹכֵל אַף תִּשְׁבּוֹת הָרֶגֶל כָּרֶגֶל. אָמַר רִבִּי זְעוּרָה. מַתְנִיתָה אָֽמְרָה כֵן. עֶרֶב פֶּסַח כַּפֶּסַח. וְיוֹם טָבוֹחַ כַּעֲצֶרֶת. אָמַר רִבִּי חֲנַנְיָה. אוֹף אֲנָן תַּנִּינָן דְּרָבָא. רִבִּי יְהוּדָה אוֹמֵר אַף לֹא בְּיוֹם חֲמִישִׁי שֶׁאֵין הַכֹּהֲנִים פְּנוּיִים׃,"<b>רבי סימון</b> (רבי שמעון בן פזי, אמורא ארץ ישראלי בדור השני והשלישי) אמר <b>בשם רבי יהושע בן לוי</b> (אמורא ארץ ישראלי בדור הראשון)<b>: יום טוב שחל להיות בערב שבת אוכל אף תשבות הרגל כרגל</b> (אין מובן למשפט כפי שהוא לפנינו, ונראה שצריך לומר: <b>'אוכל אף בשבת, ששבת שאחר הרגל כרגל</b>', וכך הגיה ב""שערי תורת ארץ ישראל"") – אם היום האחרון של הרגל היה ביום שישי, חבר רשאי להמשיך ולאכול בשבת שלמחרת מהמאכל שאכל ברגל, אף על פי שנגע בו עם הארץ, שהמאכל הוא בחזקת טהרה כדינו ברגל עצמו, שעמי הארץ נאמנים על הטהרה ברגל בירושלים, ואין טומאת עם הארץ עד לאחר השבת<b>.</b><br>ומציעים סיוע לדברים המופיעים לפני כן: <b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: מתניתא אמרה כן:</b> – המשנה (המקור התנאי, והוא ברייתא) אומרת כך: <b>ערב הפסח כפסח</b> – ערב הפסח (יום ארבעה עשר בניסן) נחשב כיום טוב של חג הפסח (יום חמישה עשר בניסן) לעניין טהרת עם הארץ ברגל בירושלים<b>, ויום טבוח כעצרת</b> – היום שלמחרת חג השבועות, שבו שוחטים ומקריבים עולות ראייה ושלמי חגיגה, נחשב כיום טוב של חג השבועות לעניין טהרת עם הארץ ברגל בירושלים. וכמו כן, יום השבת שלאחר הרגל נחשב כהמשך הרגל לעניין זה<b>.</b><br>ומציעים מקור תנאי נוסף, שלא רק מסייע לאמור לפני כן, אלא שלפיו קיים חידוש גדול יותר: <b>אמר רבי חנניה</b> (אמורא ארץ ישראלי בדור השלישי / הרביעי / החמישי)<b>: אוף אנן תנינן דר</b>ו<b>בא:</b> – גם אנחנו שָׁנינו (במשנתנו) גדולה [מזו] (הלכה גדולה יותר, בעלת חידוש גדול יותר ממה שקדם): <b>רבי יודה אומר: אף לא ביום החמישי</b> – אף אם היום האחרון של הרגל היה ביום רביעי, והיום שלאחר הרגל הוא יום חמישי, לא היו מעבירים על טהרת העזרה ביום חמישי אלא לאחר השבת<b>, שאין הכהנים פנויים</b> – ביום חמישי לעסוק בטהרת העזרה. הרי שאף אם היום האחרון של הרגל היה ביום רביעי ולא רק ביום שישי, אין טומאת עם הארץ עד לאחר השבת<b>.</b>"
Jerusalem Talmud Chagigah 3:8:1,<strong><big>משנה:</big></strong> כֵּיצַד מַעֲבִירִין עַל טַהֲרַת הָעֲזָרָה. מַטְבִּילִין אֶת הַכֵּלִים שֶׁהָיוּ בַּמִּקְדָּשׁ. הָיוּ לָהֶן שְׁנִיִּים וּשְׁלִישִׁים שֶׁאִם נִטְמְאוּ הָרִאשׁוֹנִים יָבִיאוּ שְׁנִיִּים תַּחְתֵּיהֶן. כָּל־הַכֵּלִים שֶׁהָיוּ בַּמִּקְדָּשׁ טְעוּנִין טְבִילָה חוּץ מִמִּזְבַּח הַזָּהָב וּמִזְבַּח הַנְּחֹשֶׁת מִפְּנֵי שֶׁהֵן כַּקַּרְקַע דִּבְרֵי רִבִּי אֱלִיעֶזֶר. וַחֲכָמִים אוֹמְרִים מִפְּנֵי שֶׁהֵן מְצוּפִּין׃,"<big><strong>משנה</strong></big><br><b>כיצד מעבירין על טהרת</b> ה<b>עזרה</b> – ברגל (כך לפי תיקון הגרסה שהצענו במשנה הקודמת)<b>? מטבילין</b> (נראה שהמילה 'מטבילין' נובעת מאי הבנת הביטוי 'מעבירין על טהרת העזרה' שגרמה לגרסה המוטעית במשנה הקודמת 'משעבר הרגל היו מעבירין על טהרת העזרה', והיא אשגרה מסופה של משנה זו 'כל הכלים שהיו במקדש טעונין טבילה'. במקום המילה 'מטבילין' צריך לומר לפי תיקון הגרסה שהצענו במשנה הקודמת: '<b>מוציאין</b>') <b>את הכלים שהיו במקדש</b> – חוץ לעזרה, כדי להראות אותם ברגל לעולי הרגל, שבימי הרגל היו מתעלמים מטהרת הכלים שבמקדש, אף שיש לחשוש שמא ניטמאו על ידי עולי הרגל שנגעו בהם, <b>ואומרים להם</b> – לעולי הרגל, בשעה שמוציאים את השולחן ואת המנורה מן ההיכל<b>: היזהרו שמא תגעו בשולחן</b> – שאם ייטמא השולחן, ייטמא גם לחם הפנים שמונח עליו, ולחם הפנים צריך להיות עליו תמיד, ואם ניטמא יהא השולחן בלא לחם, שאין מביאים לחם חדש אלא בשבת הבאה, <b>ובמנורה</b> – שאף היא צריכה להיות דולקת תמיד (בבבלי לא שנו במשנה 'ובמנורה'. - בירושלמי להלן אמרו שהיו מוציאים את השולחן ברגלים ומראים אותו לעולי רגלים. - לפי תיקון הגרסה שהצענו במשנה זו מובן היטב מדוע היו אומרים להם שייזהרו שלא ייגעו בשולחן ובמנורה)<b>.</b><br><b>כל הכלים שהיו במקדש היו להן שניים ושלישים</b> – לכל כלי היה עוד כלי אחד או שניים כמותו<b>, שאם ניטמאו הראשונים יביאו שניים תחתיהן</b> – אם ניטמא אחד מהכלים, היו מביאים אחר במקומו (במסירה שלפנינו נשמט בשל השוויון מ-'הכלים שהיו במקדש' שבמשפט הראשון עד 'הכלים שהיו במקדש' שבמשפט השני)<b>.</b><br><b>כל הכלים שהיו במקדש טעונין טבילה</b> – לאחר הרגל, שמא נטמאו<b>, חוץ ממזבח הזהב</b> – שעמד בהיכל, <b>ומזבח הנחושת</b> – שעמד בעזרה, שאינם מקבלים טומאה<b>, מפני שהן כקרקע</b> – שאינה מקבלת טומאה<b>; דברי רבי אליעזר</b> (בן הורקנוס, תנא בדור השני)<b>. וחכמים אומרים: מפני שהן מצופין</b> – בזהב ובנחושת, וכשטומאה נוגעת בהם אינה נוגעת בגופם אלא בציפוים, והציפוי עצמו אינו מקבל טומאה, ולכן כלים מצופים אינם מקבלים טומאה<b>.</b>"
Jerusalem Talmud Chagigah 3:8:2,"<strong><big>הלכה:</big></strong> וְכֵלִים טְעוּנִין טְבִילָה. אָמַר רִבִּי בָּא. אֲנִי אוֹמֵר. שֶׁמָּא שֶׁהָיָה שָׁם אֶחָד מִן הַכֵּלִים שֶׁלֹּא הוּזָּה. מֵעַתָּה נָחוּשׁ לְכוּלָּן. אָמַר רִבִּי בּוּן בַּר חִייָה. אֲנִי אוֹמֵר. שֶׁהָיָה שָׁם אֶחָד מִן הַכֹּהֲנִים שֶׁיָּצָא לְדַבֵּר עִם הָאִשָּׁה עַל עִיסְקֵי קִינָּהּ וְנִתְזָה צִינּוֹרָה שֶׁלְרוֹק מִתּוֹךְ פִּיהָ עַל בְּגָדָיו וְטִימָּתוֹ. מֵעַתָּה נָחוּשׁ לְכוּלָּם. תִּיפְתָּר בְּשֶׁנִּיטְמָא בִסְפֵק מַשְׁקִין. <i data-overlay=""Vilna Pages"" data-value=""22a""></i>תַּמָּן תַּנִּינָן. סְפֵק מַשְׁקִין לִטַּמֵּא טָמֵא. וּלְטַמֵּא טָהוֹר. תַּמָּן בִּתְרוּמָה וְכָאן בַּקּוֹדֶשׁ. חוֹמֶר הוּא בַקּוֹדֶשׁ.","<big><strong>תלמוד</strong></big><br>במשנה שנינו: ""כל הכלים שהיו במקדש טעונין טבילה"".<br>תמהים: <b>וכלים טעונין טבילה?!</b> – וכי הכלים שהיו במקדש טעונים טבילה לאחר הרגל, שמא נטמאו?! כלומר, מדוע יש לחשוש שמא נטמאו הכלים שבמקדש?<br>ומתרצים: <b>אמר רבי בא</b> (רבי אבא, אמורא בדור השלישי)<b>: אני אומַר: שמא שהיה שם אחד מן הכלים</b> (צריך לומר כמו להלן: 'אחד מן <b>הכהנים</b>' (""קורבן העדה"")) <b>שלא הוזה</b> – יש לחשוש שמא אחד מן הכוהנים שעבד במקדש נטמא במת ולא היזו עליו ממי פרה אדומה לטהרתו, והרי הוא טמא מת וטימא את הכלים שבמקדש שנגע בהם, ולכן הכלים טעונים טבילה<b>.</b><br>ומציעים קושיה: <b>מעתה</b> – אם הדברים שלפני כן נכונים, מתעורר קושי כמוצע בהמשך<b>, נחוש לכולן!</b> – יש לחשוש שמא כל הכוהנים שעובדים במקדש לא הוזו והרי הם טמאי מתים, ולכן יהיו גם כל הכוהנים טעונים טבילה ולא רק הכלים!<br>ומתרצים: <b>אמר רבי בון בר חייה</b> (אמורא ארץ ישראלי בדור השלישי)<b>: אני אומַר,</b> שמא <b>שהיה שם אחד מן הכהנים שיצא</b> – מן העזרה, <b>לדבר עם האשה</b> – שהיא זבה (אישה שיוצא דם ממקורה שלא בזמן נידותה), ועדיין לא נטהרה מטומאתה, <b>על עיסקי קינה</b> – בעניין הקן (שתי תורים או שני בני יונה, אחד לעולה ואחד לחטאת) שהיא צריכה להביא ביום השמיני לטהרתה<b>, ונתזה צינורה</b> (זרם, קילוח) <b>של רוק מתוך פיה</b> – של האישה, <b>על בגדיו</b> – של הכוהן, <b>וטימתו</b> – טימאה הצינורה את הכוהן במשא, שהכוהן נשא את הרוק שעל בגדיו, והכוהן טימא את הכלים שבמקדש שנגע בהם כל זמן שלא פירש מהטומאה, ולכן הכלים טעונים טבילה<b>.</b><br>ומציעים קושיה: <b>מעתה</b> – אם הדברים שלפני כן נכונים, מתעורר קושי כמוצע בהמשך<b>, נחוש לכולם!</b> – יש לחשוש שמא כל הכוהנים שעובדים במקדש נטמאו מצינורה של רוק של אישה זבה שניתזה על בגדיהם והרי הם טמאים, ולכן יהיו גם כל הכוהנים טעונים טבילה ולא רק הכלים!<br>ומתרצים את הקושיה בהצעת פרשנות למקור התנאי המבוססת על אוקימתא: <b>תיפתר</b> – תתפרש (המשנה), <b>בשניטמא בספק משקין</b> – במקרה שהכלים שבמקדש נטמאו בספק משקים, שיש ספק האם נגעו במשקים טמאים שהיו במקדש ונטמאו, ולכן הכלים טעונים טבילה (אבל אדם אינו נטמא במשקים)<b>.</b><br>ומציעים משנה ממקום אחר כדי להקשות ממנה: <b>תמן תנינן:</b> – שם (משנה טהרות ד,ז; ד,ט, בעניין ספקות) שנינו: <b>ספק משקין לִטַּמֵּא - טמא</b> – משקים טהורים שנולד בהם ספק האם ניטמאו או שלא ניטמאו - ספקם טמא, לפי שמשקים נטמאים מן התורה<b>, ולְטַמֵּא - טהור</b> – משקים טמאים שיש ספק האם טימאו דבר טהור או שלא טימאו - ספקם טהור, הואיל ואין משקים טמאים מטמאים אלא מדברי חכמים, וספק בדברי חכמים לקולה<b>!</b> – הרי שכשיש ספק האם טימאו משקים טמאים את הכלים שבמקדש, לא נטמאו הכלים, ומדוע הם טעונים טבילה?<br>ומציעים להעמיד את המקורות הנידונים במקרים שונים כדי לתרץ את הקושיה: <b>תמן</b> – שם (במשנה במסכת טהרות), <b>- בתרומה</b> – במקרה של תרומה, ספק משקים לְטַמֵּא - טהור<b>, וכאן - בקודש</b> – במקרה של קודש, ספק משקים לְטַמֵּא - טמא<b>, חומר הוא בקודש</b> – יש חומרה לגבי הקודש יותר מאשר לגבי התרומה. הרי שכשיש ספק האם טימאו משקים טמאים את הכלים שבמקדש, נטמאו הכלים, ולכן הם טעונים טבילה<b>.</b>"
Jerusalem Talmud Chagigah 3:8:3,תַּנֵּי. שׁוּלְחָן שֶׁנִּיטְמָא מַטְבִּילִין אוֹתוֹ בִּזְמַנּוֹ אֶפִילוּ בַשַּׁבָּת. דִּבְרֵי רִבִּי מֵאִיר. וַחֲכָמִים אוֹמְרִים. מִיָּד. אַשְׁכַּחַת אֲמַר. עַל דַּעְתֵּיהּ דְּרִבִּי מֵאִיר. מְטַמֵּא שְׁנֵי לְחָמִים. עַל דַּעְתּוֹן דְּרַבָּנִן אֵינוֹ מְטַמֵּא אֶלָּא לֶחֶם אֶחָד בִּלְכַד. אָמַר רִבִּי יַעֲקֹב בַּר סוֹסַי קוֹמֵי רִבִּי יוֹסֵה. וַאֲפִילוּ עַל דַּעְתֵּיהּ דְּרִבִּי מֵאִיר אֵינוֹ מְטַמֵּא אֶלָּא לֶחֶם אֶחָד בִּלְבַד. תִּיפְתָּר שֶׁנִּיטְמָא בִסְפֵק מַשְׁקִין. פַּעַם אַחַת הִטְבִּילוּ אֶת הַמְּנוֹרָה. אָֽמְרוּ צְדוּקִים. רְאוּ פְרוּשִׁים מַטְבִּילִין גַּלְגַּל חַמָּה.,"מציעים ברייתא: <b>תני:</b> – שונה (התנא): <b>שולחן</b> – שבמקדש, <b>שניטמא</b> – ברגל כשהוציאו אותו מן ההיכל והראו אותו לעולי הרגל, או בשאר ימי השנה, <b>מטבילין אותו בזמנו אפילו בשבת</b> – מטבילים את השולחן בשבת בשעה שמסלקים מעליו את לחם הפנים הישן, ואף על פי שהוא שבת שאסור להטביל כלים, התירו להטביל את השולחן, משום שאין שבות במקדש. ואין מטבילים את השולחן מיד כשאר הכלים, שהרי לחם הפנים צריך להיות עליו תמיד, לפיכך ממתינים עד השבת כשמסלקים מעליו את הלחם ומטבילים אותו<b>; דברי רבי מאיר</b> (גדול התנאים בדור הרביעי)<b>. וחכמים אומרים: מיד</b> – מטבילים את השולחן ביום שניטמא, ואין ממתינים עד השבת (""נועם ירושלמי"" ו""שערי תורת ארץ ישראל"")<b>.</b><br><br>ומציעים מסקנה העולה מתוך עיון במקור האמור לפני כן: <b>אשכחת אמר:</b> – נמצאת אומר: מפרטים את המסקנה לפי שני בעלי המחלוקת: <b>על דעתיה דרבי מאיר</b> – על דעתו של רבי מאיר<b>, מטמא שני לחמים</b> – הלחם הישן שמסלקים מעל השולחן שהיה עליו בשעה שניטמא, והלחם החדש שמסדרים על השולחן בשבת אחר הטבילה, שעדיין השולחן צריך הערב שמש כיוון שניטמא בטומאה מן התורה<b>. על דעתון דרבנ</b>י<b>ן</b> – על דעתם של החכמים<b>, אינו מטמא אלא לחם אחד בלבד</b> – הלחם שהיה על השולחן בשעה שניטמא, כיוון שמטבילים אותו מיד ביום שניטמא (""נועם ירושלמי"" ו""שערי תורת ארץ ישראל"")<b>.</b><br>ודוחים את המסקנה שהוצעה לפני כן: <b>אמר רבי יעקב בר סוסי</b> (אמורא ארץ ישראלי בדור הרביעי) <b>קומי</b> – לפני <b>רבי יוסה</b> (מגדולי אמוראי ארץ ישראל בדור הרביעי)<b>: ואפילו על דעתיה דרבי מאיר</b> – ואפילו על דעתו של רבי מאיר, שמטבילים את השולחן בשבת<b>, אינו מטמא אלא לחם אחד בלבד</b> – הלחם שהיה על השולחן בשעה שניטמא, אבל לא הלחם שמסדרים על השולחן בשבת אחר הטבילה<b>, תיפתר</b> – תתפרש (הברייתא), <b>שניטמא בספק משקין</b> (הנוסח שלפנינו נשתרבב מלעיל, וצריך לומר: 'תיפתר <b>שניטמא במשקין</b>') – במקרה שהשולחן ניטמא במשקים טמאים, שאין טומאתו מן התורה אלא מדברי חכמים, ואינו צריך הערב שמש, ולכן כשמטבילים אותו בשבת אינו מטמא את הלחם שמסדרים עליו בשבת אחר הטבילה (""שערי תורת ארץ ישראל"". - רבי מאיר סובר שמשקים טמאים אינם מטמאים אחרים מן התורה - ראה תוספתא טהרות ה,י וברייתא בבבלי פסחים טז,א. אבל החכמים החלוקים על רבי מאיר סוברים שמשקים מטמאים אחרים מן התורה, והשולחן שניטמא במשקים טמאים צריך הערב שמש, וכשמטבילים אותו מיד אינו מטמא אלא לחם אחד, ואין מטבילים אותו בשבת, שאם כן, הוא מטמא שני לחמים)<b>.</b><br><br>ומביאים ברייתא: <b>פעם אחת הטבילו את המנורה</b> – שבמקדש שניטמאה (אפשר שהמנורה ניטמאה ברגל כשהוציאו אותה מן ההיכל והראו אותה לעולי הרגל, ואפשר שניטמאה בשאר ימי השנה. - בתוספתא כלים (בבא מציעא) ב,ז שנו שמנורה שיש בה בית קיבול שמן טמאה, ולכן המנורה שבמקדש מקבלת טומאה)<b>. אמרו צדוקים: ראו פרושים מטבילין גלגל חמה</b>! – שהמנורה היא מקור האור, מעין גלגל חמה (ראה מדרשי אגדה להלן, שהמנורה היא כנגד החמה)<b>.</b><br><br><small>ב<b>תוספתא חגיגה</b> ג,לה שנו: שולחן שניטמא מטבילים אותו בזמנו, ואפילו בשבת. מעשה שהטבילו את המנורה, והיו צדוקים אומרים: בואו וראו פרושים שמטבילים מאור הלבנה.<br><br>מגמתם העיקרית של הפרושים היתה לשתף ככל האפשר את המוני העם בחיי המקדש. כזאת היא, למשל, המחלוקת בדבר קורבנות ציבור - משֶל יחיד או משֶל ציבור. וכך יש לפרש כנראה גם את ההלכות הבודדות שבהן לכאורה הפרושים הם המחמירים, כגון בתוספתא סוף חגיגה: ""מעשה והטבילו את המנורה, והיו צדוקים אומרים: בואו וראו פרושים שמטבילים מאור הלבנה"" (בירושלמי: ""גלגל חמה""). לכאורה יש כאן לעג צדוקי כנגד הפרושים הנקרנים והדקדקנים, שחוששים לטומאה בכל מקום, ואפילו במקור הטהרה בגלגל חמה ובמאור הלבנה. ואכן, יש (""חסדי דוד"") שפירשו שצדוקים לא הודו בטומאת משקים, ולכן הקלו. אבל כעת הרי אנו יודעים יפה, שבני הכת, ששיטתם בהלכה צדוקית היתה, החמירו דווקא בטומאת משקים, ואף הבחינו בין ""טהרת הרבים"" ל""משקה הרבים"" החמור.<br>אלא שגם כאן יש לפרש את העניין בהקשר שבו הוא נמצא. המשנה בחגיגה שם דנה במעלות הטהרה - לחולין, לתרומה, לקודש ולחטאת. והנה, באופן לא הגיוני, דווקא בירושלים ובמקדש הקלו חכמים מאוד בטהרה, ובמיוחד בימות החג, עד שאמרו: עמי הארץ ""בירושלים נאמנים על הקודש, ובשעת הרגל אף על התרומה"" (משנה חגיגה ג,ו). חכמים סמכו על טהרתם של עמי הארץ שהיטהרו לקראת הרגל ובאו לירושלים. וכל זאת במפורש ובכוונה מפורשת לשמור על אחדות העם ולמנוע פילוג בין קבוצות מחמירות למקילות.<br>אלא ששיתופם של המוני העם והבאתם במגע חופשי עם המקדש וקודשיו, הצריכו כמובן זהירות, ולכן ההכרזה שבמשנה: ""היזהרו שמא תיגעו בשולחן ובמנורה"" (משנה חגיגה ג,ח). על כך הגיבו הצדוקים והתרעמו: ראו עד היכן מגעת הסובלנות הפרושית, עד שהם מפקירים את המקדש לטומאת עמי הארץ, ולבסוף מצריכים טבילה לגלגל חמה! ואין כאן ליצנות מזלזלת אלא זעזוע אמיתי מצידם של הצדוקים המחמירים שראו את המנורה שנטמאה בידי המון עמי הארץ, כאילו בעידודם של הפרושים (""חקר תולדות ההלכה ומגילות מדבר יהודה"", ""תרביץ"" נט, עמודים 65-68).<br><br>הצדוקים לגלגו על הפרושים שהצריכו להטביל את המנורה. לא נאמר שהצדוקים התנגדו להצגת כלי המקדש. ייתכן שהצדוקים סברו שכלי המקדש כה קדושים ואינם נטמאים במגע אדם (""משנת ארץ ישראל"", חגיגה, עמוד 351 ועמוד 372).<br><br><b>פרושים וצדוקים</b></small><small>בתקופת החשמונאים חל פילוג בחברה היהודית והעם נחלק לכמה כתות. הפרושים היו הכת הגדולה בעם. מנהיגיהם היו החכמים לומדי התורה, וביניהם היו פשוטי העם. הפרושים האמינו בתורה שבכתב אבל גם בתורה שבעל פה - הלכות ותקנות שניתנו מתוך הפרשנות של התורה. כת הצדוקים כללה את בני משפחות האצולה העשירות וקציני הצבא. מרכזה היה בית המקדש השני בירושלים. הצדוקים האמינו רק בתורה שבכתב, ושעבודת ה' נעשית רק במקדש.<br><br><b>גלגל חמה; מאור הלבנה</b></small><br><small>ב<b>אוצר המדרשים</b> - ליקוטים מברייתא דמ""ט מדות (עמוד 294) נאמר: מנורה כנגד חמה ולבנה.<br>וב<b>מדרש אגדה</b> (בובר) שמות לח,כא נאמר: ביום הרביעי בראת מאורות, וכנגדם עשינו לך מנורה.</small>"
Jerusalem Talmud Chagigah 3:8:4,"תַּמָּן תַּנִּינָן. נִכְנְסוּ לְלִשְׁכַּת הַכֵּלִים וְהוֹצִיאוּ מִשָּׁם תִּשְׁעִים וּשְׁלשָׁה כְלֵי כֶסֶף וּכְלֵי זָהָב. רִבִּי שְׁמוּאֵל בַּר נַחְמָן בְּשֵׁם רִבִּי יוֹנָתָן. כְּנֶגֶד תִּשְׁעִים וְשָׁלֹשׁ אַזְכָּרוֹת שֶׁכָּתוּב בְּפָרָשַׁת חַגַּי זְכַרְיָה וּמַלְאָכִי. אָמַר רִבִּי חוּנָה. חִישַּׁבְתִּים וְאֵינָן אֶלָּא שְׁמוֹנִים וְשָׁלֹשׁ. כְּנֶגֶד שְׁמוֹנִים וְשָׁלֹשׁ חוֹתָמוֹת שֶׁכָּתוּב בְּעֶזְרָה שֶׁהָיָה כָל־אֶחָד וְאֶחָד מְײַחֵד שְׁמוֹ שֶׁלְהַקָּדוֹשׁ בָּרוּךְ הוּא וְחוֹתֵם. אִית דְּבָאֵי מֵימַר. כְּיוֹם מְרוּבֶּה <i data-overlay=""Vilna Pages"" data-value=""22b""></i>שֶׁלְתָּמִיד כְּנֶגֶד שְׁלשָׁה עָשָׂר פָּרִים וְאַרְבָּעָה עָשָׂר כְּבָשִׂים וְאֵילִים שְׁנַיִם וְשָׂעִיר אֶחָד.","מציעים משנה ממקום אחר: <b>תמן תנינן:</b> – שם (משנה תמיד ג,ד, בתיאור עבודת הבוקר במקדש) שנינו: <b>נכנסו</b> – הכוהנים בכל יום, <b>ללישכת הכלים והוציאו משם תשעים ושלשה כלי כסף וכלי זהב</b> – כלי השרת הדרושים לעבודות כל היום<b>.</b><br><br>מה הטעם שהוציאו במקדש 93 כלים? -<br><b>רבי שמואל בר נחמן</b> (אמורא ארץ ישראלי בדור השני והשלישי) אמר <b>בשם רבי יונתן</b> (אמורא ארץ ישראלי בדור הראשון)<b>: כנגד</b> (בהקבלה אל) <b>תשעים ושלש אזכרות</b> (השמות המפורשים של ה') <b>שכתוב</b> (שכתובות) <b>בפרשת חגי</b> (בהעתקת הירושלמי בקונטרס אחרון של ""ילקוט שמעוני"": 'בחגי', ואין המילה 'פרשת'. אין מובן למילה זו כאן, כי הכוונה כאן לספרי הנביאים האלה שיש בכל אחד מהם כמה פרשות. נראה שהלשון 'כנגד... אזכרות שכתוב בפרשת' כאן הוא אשגרה מהלשון 'כנגד... אזכרות שכתוב בפרשת' בירושלמי ברכות ד,ג ותעניות ב,ב) <b>זכריה ומלאכי</b> (המילה 'זכריה' היא אשגרה ממקומות אחרים שבהם נזכרו שלושת הנביאים האלה, וכאן אין לומר אלא '<b>חגי ומלאכי</b>', וכן הגיה ב""קורבן העדה"", שכן מספר האזכרות שנאמר כאן אינו יכול לכלול גם את ספר זכריה אלא רק את ספרי חגי ומלאכי) – שם הוויה נזכר בספר חגי 35 פעמים ובספר מלאכי 46 פעמים, שם אדנות נזכר בספר מלאכי 2 פעמים, ושם אלוהות (""אֱלֹהִים"", ""אֱלֹהֵיהֶם"", ""אֱלֹהֵי"") נזכר בספר חגי 3 פעמים ובספר מלאכי 7 פעמים. הרי 93 אזכרות בספרי חגי ומלאכי שניבאו בראשית ימי הבית השני, וכנגדן הוציאו בבית המקדש השני 93 כלים<b>.</b><br><b>אמר רבי חונה</b> (רבי הונא, אמורא ארץ ישראלי בדור הרביעי)<b>: חישבתים</b> – את האזכרות שבספרי חגי ומלאכי, <b>ואינן אלא שמונים ושלש</b> – רבי חונה מנה רק את האזכרות של שם הוויה ושל שם אדנות, ולא מנה את האזכרות של שם אלוהות, ולכן לא מנה אלא 83 אזכרות<b>, כנגד</b> (בהקבלה אל) <b>שמונים ושלש חותמות שכתוב</b> (שכתובים) <b>בעזרה</b> (בעזרא) (נחמיה י,ב-כח) – 83 שמות נקובים בחותמים על האמנה (ברית באלה ובשבועה) בתקופת נחמיה על מניעת נישואי תערובת, שמירת שבת, שמירת שביעית וענייני המקדש והעובדים בו (חכמינו מנו את ספרי עזרא ונחמיה כספר אחד בשם 'עזרא'. גם לעניין המניין של עשרים וארבעה ספרים שניהם נחשבו לספר אחד)<b>, שהיה כל אחד ואחד</b> – מהחותמים על האמנה, <b>מייחד שמו של הקב""ה</b> – מכריז שה' הוא אחד ויחיד, <b>וחותם</b> – ולכן מספר האזכרות בספרי חגי ומלאכי שניבאו בראשית ימי הבית השני הוא סימן למספר החותמים על האמנה בתקופה זו<b>.</b><br><br>ומציעים דעה חלופית עלומת שֵׁם: <b>אית דבעי מימר:</b> – יש [מי] שרוצה לומר: <b>כיום מרובה של</b> ה<b>תמיד</b> – היינו כיום טוב הראשון של חג הסוכות שחל בשבת, שהוא יום מרובה בקורבנות הציבור ובנסכיהם מכל ימי השנה, שכן הקורבנות באותו היום הם: שלושה עשר פרים ושני אילים וארבעה עשר כבשים ושעיר חטאת למוספי החג, שני כבשים למוספי השבת, ושני כבשים לתמידים. ובאותו היום הוצרכו להשתמש במספר מרובה של כלים, תשעים ושלושה, ומשום כך הוציאו בכל יום מספר כזה של כלים (נראה שהמילים 'של התמיד' הן אשגרה מהירושלמי יומא ג,י, וכאן צריך לומר רק 'כיום מרובה' כמו במשנה מנחות יג,ה, וראה להלן)<b>, כנגד שלשה עשר פרים וארבעה עשר כבשים ואילים שנים ושעיר אחד</b> (בהעתקת הירושלמי בקונטרס אחרון של ""ילקוט שמעוני"" אין מילים אלו. נראה שמילים אלו נכתבו תחילה על הגיליון כפירוש למילים ""כיום מרובה"" שבא לפרט את מספר הקורבנות ביום טוב הראשון של חג הסוכות, ואחר כך בהעתקת הירושלמי נכנסו מילים אלו מן הגיליון לתוך נוסח הירושלמי, ולכן אין לגרוס אותן. מפרשי הירושלמי שגרסו מילים אלו ניסו לבאר בדרכים שונות את הקשר בין מספר הקורבנות שנמנו כאן ובין מספר הכלים, ויש קשיים בביאוריהם)<b>.</b><br><br><small>הסוגיה מצטטת את משנת תמיד ודנה בה, וזה מקומה הראשוני של הסוגיה, והובאה בחגיגה מפני שהוזכרו שם הכלים לעניין טהרתם (""סוגיות ארץ ישראליות לסדר קדשים"", כרך ב, עמוד 145).<br><br><b>כיום מרובה</b></small><br><small>ב<b>משנה מנחות</b> יג,ה שנינו: (האומר:) ""פירשתי (בנדרי כמה יין או שמן אביא) ואיני יודע מה פירשתי (שאיני זוכר כמה נדרתי)"" - יביא כיום מרובה.<br>וב<b>בבלי מנחות</b> קז,א אמרו: ""'פירשתי ואיני יודע מה פירשתי' - יביא כיום מרובה"". - תנא: כיום טוב הראשון של חג שחל להיות בשבת (כיום טוב הראשון של חג הסוכות שחל בשבת, שהוא יום מרובה בקורבנות הציבור ובנסכיהם מכל ימי השנה. נסכי הקורבנות של אותו היום: מאה וארבעים לוג שמן ומאה וארבעים לוג יין).<br><br>ב<b>משנה יומא</b> ג,י שנינו: בן קטין עשה שנים עשר דד (ברז) לכיור (שבמקדש, שהכוהנים היו רוחצים ממנו את ידיהם ואת רגליהם), שלא היו בו אלא שניים (שני ברזים).<br>וב<b>ירושלמי יומא</b> ג,י אמרו: אמר רבי יונה: כיום מרובה של התמיד (הטעם שעשה שנים עשר ברזים, כדי שיוכלו שנים עשר הכוהנים העסוקים בקורבן התמיד ביום טוב הראשון של חג הסוכות שחל בשבת (כמפורט במשנה יומא ב,ה) לקדש את ידיהם ואת רגליהם כאחת).</small><br>וב<b>בבלי יומא</b> לז,א אמרו: <small>""</small>בן קטין עשה שנים עשר דד לכיור"". - תנא: כדי שיהיו שנים עשר אחיו הכוהנים העסוקים בתמיד מקדשים ידיהם ורגליהם בבת אחת.<br><br><small>ב<b>משנה יומא</b> ב,ה שנינו: תמיד קרב בתשעה, בעשרה, באחד עשר, בשנים עשר, לא פחות ולא יתר. עצמו (הקרבת איברי התמיד ומנחתו ונסכו בבוקר) בתשעה. בחג (הסוכות) - ביד אחד צלוחית של המים (לניסוך המים), הרי עשרה. בשבת - באחד עשר: עצמו בתשעה, ושניים בידם שני בזיכי לבונה של לחם הפנים. ובשבת שבתוך החג - ביד אחד צלוחית של המים (הרי שנים עשר).<br><br>הביטוי ""יום מרובה"" מתייחס לקורבנות ביום טוב הראשון של חג הסוכות שחל בשבת, ואילו הביטוי ""יום מרובה של התמיד"" מתייחס לכוהנים העסוקים בקורבן התמיד ביום טוב הראשון של חג הסוכות שחל בשבת. כיוון שהירושלמי כאן קושר את מספר הכלים לקורבנות ביום טוב הראשון של חג הסוכות שחל בשבת, יש לגרוס כאן ""כיום מרובה"" ולא ""כיום מרובה של התמיד"".</small>"
Jerusalem Talmud Chagigah 3:8:5,רִבִּי שִׁילֹה דִכְפַר תַּמַּרְתָּה בְשֵׁם רִבִּי יוֹחָנָן. טַעֲמֵיהּ דְּרִבִּי לִיֶעֶזֶר וְצִפִּיתָ֤ אֹתוֹ֙ זָהָ֣ב טָה֔וֹר וגו׳. הַתּוֹרָה קָרָאת אוֹתוֹ קַרְקַע. עַד כְּדוֹן מִזְבַּח הַזָּהָב. מִזְבַּח הָעוֹלָה מְנַיִין. וְדִין הוּא. מָה אִם מִזְבַּח הַזָּהָב שֶׁהוּא אַמָּה עַל אָמַּה אַתְּ אָמַר קַרְקַע. מִזְבַּח הָעוֹלָה שֶׁהוּא חָמֵשׁ עַל חָמֵשׁ לֹא כָל־שֶׁכֵּן. אִית דְּבָעֵי מֵימַר. רָבוּעַ רָבוּעַ. מַה כָאן קַרְקַע אַף כָּאן קַרְקַע. אָמַר רִבִּי הִילָא. טַעֲמוֹן דְּרַבָּנִן. הַמִּזְבֵּ֡חַ עֵ֣ץ שָׁלוֹשׁ֩ אַמּ֨וֹת גּוֹבַה וגו׳. הַתּוֹרָה קָרָאת אוֹתוֹ מִיטַּלְטֵל. עַד כְּדוֹן מִזְבַּח הָעוֹלָה. מִזְבַּח הַזָּהָב מְנַיִין. וְדִין הוּא. מָה אִם מִזְבַּח הָעוֹלָה שֶׁהוּא חָמֵשׁ עַל חָמֵשׁ אַתְּ אָמַר מִיטַּלְטֵל. מִזְבַּח הַזָּהָב שֶׁהוּא אַמָּה עַל אָמַּה לֹא כָל־שֶׁכֵּן. אִית דְּבָעֵי מֵימַר. רָבוּעַ רָבוּעַ. מַה כָאן מִיטַּלְטֵל אַף כָּאן מִיטַּלְטֵל. וַחֲכָמִים אוֹמְרִים. מִפְּנֵי שֶׁהֵן מְצוּפִּין. לֹא צִיפּוּי שֶׁהוּא עוֹמֵד מַחְמָתוֹ הוּא. לֹא כֵן אָמַר רִבִּי שִׁמְעוֹן בֶּן לָקִישׁ בְּשֵׁם רִבִּי הוֹשַׁעְיָה. כְּעוֹבִי דֵינַר גּוֹרְדִּייָנוֹן הָיָה בוֹ. אָמַר רִבִּי לָא. לִמְלַכְתּוֹ אֵינוֹ עוֹמֵד מַחְמָתוֹ הוּא. וְאַתָייָא כַיי דְאָמַר רִבִּי שִׁמְעוֹן בֶּן לָקִישׁ. וְעָשִׂ֥יתָ מִזְבֵּחַ֭ מִקְטַ֣ר קְטוֹרֶת אֵין כָתוּב כָּאן אֶלָּא מַקְטִר קְטוֹרֶת. הַמִּזְבֵּחַ הָיָה מַקְטִיר אֶת הַקְּטוֹרֶת. וִיהֵא כְטַבֻּלָה שֶׁהִיא עֲשׂוּיָה לִילֵךְ וּלְהַנִיחַ. לֹא כֵן אָמַר רִבִּי אִמִּי בְשֵׁם רִבִּי שִׁמְעוֹן בֶּן לָקִישׁ. הַשּׁוּלְחָן לָמָּה טָמֵא. לֹא מִפְּנֵי שֶׁמּוֹצִיאִין אוֹתוֹ וּמַרְאִין אוֹתוֹ לְעוֹלֵי רְגָלִים. וְזֶה לֹא בִמְקוֹמוֹ הוּא עוֹמֵד. אַף זֶה שִׁימֵּשׁ כֶּלִי בַמִּקְדָּשׁ. וִיהֵא טָהוֹר. וְלָמָּה טָמֵא. אָמַר רִבִּי מָנָא. כַּיי דְתַנִּינָן תַּמָּן. שָׁלשׁ מַשְׁפֵּלוֹת הֵן. אָמַר רִבִּי זְעוּרָה. מִפְּנֵי שֶׁמִּשְׁתַּמְּשִׁין בּוֹ עַל גַּב חֲבִילֶיהָ. וְכָאן מִפְּנֵי שֶׁמִּשְׁתַּמְּשִׁין בּוֹ עַל גַּב חֲבִילָיו.,"במשנה שנינו: ""כל הכלים שהיו במקדש טעונין טבילה, חוץ ממזבח הזהב ומזבח הנחושת, מפני שהן כקרקע; דברי רבי אליעזר. וחכמים אומרים: מפני שהן מצופין"".<br>מציעים טעמה של דעת רבי אליעזר על סמך פסוק ודרשתו: <b>רבי שילה דכפר תמרתה</b> (אמורא ארץ ישראלי בדור השני והשלישי, מהיישוב כפר תמרתה בגליל) אמר <b>בשם רבי יוחנן</b> (גדול אמוראי ארץ ישראל בדור השני)<b>: טעמא דרבי ליעזר:</b> – הטעם של רבי אליעזר (שמזבח הזהב (הקטורת) הוא כקרקע): נאמר במזבח הקטורת: <b>""וְצִפִּיתָ אֹתוֹ זָהָב טָהוֹר</b> אֶת גַּגּוֹ וְאֶת קִירֹתָיו סָבִיב<b>""</b> (שמות ל,ג) – הרי שמזבח הקטורת היה לו גג (מכסה) מלמעלה וקירות מארבעת צדדיו, <b>- התורה קראת</b> (קראה) <b>אותו קרקע</b> – ממה שקראה התורה למכסה מלמעלה ""גג"" ולארבעת הצדדים ""קירות"" למדנו, שהמזבח נחשב בניין המחובר לקרקע שהוא כקרקע, ואינו נחשב כלי, שכן לבניין יש גג וקירות, מה שאין כן לכלי<b>.</b><br>ומציעים שאלה המתייחסת למקור המופיע לפני כן: <b>עד כדון</b> – עד עכשיו, <b>מזבח הזהב</b> – מקורו של הדין במזבח הזהב ברור<b>. מזבח העולה מניין?</b> – מה מקורו של הדין במזבח העולה? (מאיפה למדים שמזבח העולה הוא כקרקע?)<br>ומשיבים: <b>ודין הוא</b> – אפשר ללמוד דבר זה בשיטת קול וחומר (כינוי לדרך הגיונית להסיק מהדבר הקל לדבר החמור ממנו)<b>. מה אם מזבח הזהב שהוא אמה על אמה</b> – ""אַמָּה אָרְכּוֹ וְאַמָּה רָחְבּוֹ"" (שמות ל,ב), שהוא קטן ואינו כבד, <b>- את אמר:</b> – אתה אומר: <b>קרקע</b> – הדין במזבח הזהב הוא שהוא כקרקע<b>, מזבח העולה שהוא חמש על חמש</b> – ""חָמֵשׁ אַמּוֹת אֹרֶךְ וְחָמֵשׁ אַמּוֹת רֹחַב"" (שמות כז,א), שהוא גדול וכבד, <b>- לא כל שכן?!</b> (בתמיהה) – בוודאי ובוודאי שמזבח העולה הוא כקרקע, שמחמת כובדו הוא קבוע יותר לקרקע.<br>ומציעים דרשה חלופית עלומת שֵׁם: <b>אית דבעי מימר:</b> – יש [מי] שרוצה לומר: אפשר ללמוד דבר זה בגזירה שווה (לימוד דין בעניין אחד מעניין שני על פי מילים דומות הכתובות בתורה בשני העניינים): נאמר במזבח הקטורת: <b>""רָבוּעַ</b> יִהְיֶה<b>""</b> (שמות ל,ב) – ארבע צלעותיו יהיו שוות זו לזו, וכן ארבע זוויותיו שוות זו לזו, ונאמר במזבח העולה: <b>""רָבוּעַ</b> יִהְיֶה הַמִּזְבֵּחַ<b>""</b> (שמות כז,א) <b>- מה כאן קרקע</b> – כמו שמזבח הקטורת הוא כקרקע<b>, אף כאן קרקע</b> – כך גם מזבח העולה הוא כקרקע<b>.</b><br><br>ומציעים טעמה של דעת החכמים על סמך פסוק ודרשתו: <b>אמר רבי הילא</b> (רבי אלעאי, אמורא ארץ ישראלי בדור השלישי)<b>: טעמון דרבנ</b>י<b>ן:</b> – טעמם של החכמים החלוקים על רבי אליעזר (שמזבח העולה אינו כקרקע): נאמר בתוכנית הבית השלישי שראה יחזקאל: <b>""הַמִּזְבֵּחַ עֵץ שָׁלוֹשׁ אַמּוֹת גָּבֹהַּ</b> וְאָרְכּוֹ שְׁתַּיִם אַמּוֹת וּמִקְצֹעוֹתָיו לוֹ וְאָרְכּוֹ וְקִירֹתָיו עֵץ<b>""</b> (יחזקאל מא,כב) – המזבח היה עשוי עץ, גובהו שלוש אמות ואורכו שתי אמות, והיו לו זוויות, וגגו (הלוח העליון השטוח של המזבח) וקירותיו (הלוחות שבארבעת צדדיו) היו עשויים עץ, <b>- התורה קראת</b> (קראה) <b>אותו מיטלטל</b> – ממה שקרא הכתוב למזבח ""עץ"" למדנו, שהמזבח נחשב כלי המיטלטל שאינו כקרקע, ואינו נחשב בניין (כאן כוונת המונח ""התורה"" היא לתורה שבכתב, לנביאים)<b>.</b><br>ומציעים שאלה המתייחסת למקור המופיע לפני כן: <b>עד כדון</b> – עד עכשיו, <b>מזבח העולה</b> – מקורו של הדין במזבח העולה ברור<b>. מזבח הזהב מניין?</b> – מה מקורו של הדין במזבח הזהב (הקטורת)? (מאיפה למדים שמזבח הקטורת אינו כקרקע?)<br>ומשיבים: <b>ודין הוא</b> – אפשר ללמוד דבר זה בשיטת קול וחומר<b>. מה אם מזבח העולה שהוא חמש על חמש</b> – ""חָמֵשׁ אַמּוֹת אֹרֶךְ וְחָמֵשׁ אַמּוֹת רֹחַב"" (שמות כז,א), שהוא גדול וכבד, <b>- את אמר:</b> – אתה אומר: <b>מיטלטל</b> – הדין במזבח העולה הוא שאינו כקרקע<b>, מזבח הזהב שהוא אמה על אמה</b> – ""אַמָּה אָרְכּוֹ וְאַמָּה רָחְבּוֹ"" (שמות ל,ב), שהוא קטן ואינו כבד, <b>- לא כל שכן?!</b> (בתמיהה) – בוודאי ובוודאי שמזבח הקטורת אינו כקרקע.<br>ומציעים דרשה חלופית עלומת שֵׁם: <b>אית דבעי מימר:</b> – יש [מי] שרוצה לומר: אפשר ללמוד דבר זה בגזירה שווה: נאמר במזבח העולה: <b>""רָבוּעַ</b> יִהְיֶה הַמִּזְבֵּחַ<b>""</b> (שמות כז,א), ונאמר במזבח הקטורת: <b>""רָבוּעַ</b> יִהְיֶה<b>""</b> (שמות ל,ב) <b>- מה כאן מיטלטל</b> – כמו שמזבח העולה אינו כקרקע<b>, אף כאן מיטלטל</b> – כך גם מזבח הקטורת אינו כקרקע<b>.</b><br><br><small>אף על פי שהחכמים חלוקים על רבי אליעזר וסבורים שמזבח הזהב ומזבח הנחושת אינם כקרקע, מכל מקום אף לדעתם מזבח הזהב ומזבח הנחושת אינם מקבלים טומאה, והטעם לדעתם הוא מפני שהם מצופים, והירושלמי להלן דן בטעם הזה. רבי אליעזר והחכמים חלוקים רק בטעם למה הם טהורים ולא בעצם הדין האם הם טהורים או טמאים.</small><br><br>במשנה שנינו: <b>""וחכמים אומרים: מפני שהן מצופין"".</b><br>החכמים במשנה סוברים שהמזבחות טהורים, לא משום שהם כלי עץ העשוי לנחת והציפויים בטלים לגבי המזבחות, אלא משום שהם פשוטי כלי עץ והציפוי אינו גורם להם טומאה.<br>מקשים: <b>לא ציפוי שהוא עומד מחמתו הוא?!</b> (בתמיהה) – הלוא המזבח העשוי עץ היה נשרף באש מבלי הציפוי, ואם כן, נמצא שהציפוי הוא המעמיד את המזבח (המזבח עומד באש מחמת הציפוי), ולכן המזבח צריך להיות טמא מחמת שהמעמיד הוא כלי מתכת!<br>ומתרצים את הקושיה על ידי הצעת תמיהה על הקושיה שלפני כן: <b>לא כן אמר</b> – לא כך אומר <b>רבי שמעון בן לקיש</b> (מגדולי אמוראי ארץ ישראל בדור השני) <b>בשם רבי הושעיה</b> (מגדולי אמוראי ארץ ישראל בדור הראשון)<b>: כעובי דינר גורדיינון</b> (מטבע זהב על שם הקיסר גורדיאנוס) <b>היה בו?!</b> (בתמיהה) – ציפוי הזהב של מזבח הזהב לא היה עבה אלא היה דק שלא היה יכול להגן על העץ מן האש, ומעשה ניסים היה במזבח שלא ניתך זהבו, ונמצא שהציפוי אינו מעמיד את המזבח, ולכן המזבח טהור. וגם ציפוי הנחושת של מזבח הנחושת היה דק.<br><b>אמר רבי לא</b> (רבי אלעאי, אמורא ארץ ישראלי בדור השלישי)<b>: למלכתו</b> (=למלאכתו) <b>אינו עומד מחמתו הוא</b> – הציפוי אינו מעמיד את המזבח (מימרה זו מחזקת את התירוץ שלפני כן)<b>.</b><br>ומציעים קשר בין דברי אמוראים: <b>ואתייא כיי דאמר</b> – ובאה (הולכת המימרה של רבי לא) כמו (המימרה) ההיא שאומר <b>רבי שמעון בן לקיש:</b> נאמר במזבח הזהב (הקטורת): <b>""וְעָשִׂיתָ מִזְבֵּחַ מִקְטַר קְטֹרֶת""</b> (שמות ל,א) – אתה מצווה לעשות מזבח שיהיה מקום להקטרת קטורת, <b>-</b> (צריך להוסיף כאן כסגנון הנמצא במקומות דומים אחרים: '<b>להקטיר קטורת</b>', וכן הוא במדרש הגדול) <b>אין כתוב כאן אלא ""מִקְטַר קְטֹרֶת"".</b> ויש לדרוש את הכתוב: <b>המזבח היה מקטיר את הקטורת</b> – לא האש היתה מקטירה את הקטורת אלא המזבח עצמו היה מקטיר אותה בלא סיוע האש, שמזבח הקטורת שלט בקטורת. הרי שבנס היה מזבח הקטורת עומד. ואם כן, הציפוי לא הועיל כלום<b>.</b><br><br>ומקשים: <b>ויהא כטבלה שהיא עשויה לילך ולהניח!</b> – מזבח הנחושת צריך להיות טמא מפני שהוא כלוח של עץ שהולכים עליו ומניחים עליו, שכן הכוהנים היו מהלכים על גג המזבח והיו מניחים עליו איברי הקורבנות, והדין הוא שפשוטי כלי עץ טמאים אם הם משמשים גם אדם וגם כלים (ראה ספרא 'שמיני' פרשה ו ותוספתא כלים (בבא מציעא) ו,ז וירושלמי שבת יז,ב בעניין שולחן ודולפקי), ולמה מזבח הנחושת טהור? (ראה משנה שקלים ח,ח וירושלמי שם, שאיברי עולות המוסף של ראשי חודשים היו ניתנים על כרכוב המזבח מלמעלה. הכרכוב הוא מקום על גג המזבח לפנים מן קרנות המזבח, שהיה רחב אמה מכל צד, ובו היו הכוהנים מהלכים. וראה ""תוספתא כפשוטה"", מועד ב, עמוד 710)<br>ומתרצים את הקושיה על ידי הצעת תמיהה על הקושיה שלפני כן: <b>לא כן אמר</b> – לא כך אומר <b>רבי אמי</b> (אמורא ארץ ישראלי בדור השלישי) <b>בשם רבי שמעון בן לקיש: השולחן</b> – שבמקדש, <b>למה טמא? לא מפני שמוציאין אותו</b> – מן ההיכל אל מחוץ לעזרה, <b>ומראין אותו לעולי רגלים?!</b> (בתמיהה) – השולחן טמא מפני שמטלטלים אותו ממקומו, כדי להראות אותו ברגל לעולי הרגל, והוא ניטמא על ידי עולי הרגל שנגעו בו. <b>וזה לא במקומו הוא עומד?!</b> (בתמיהה) – הלוא המזבח עומד במקומו, ולכן הוא טהור, מפני שהוא כלי עץ העשוי לנחת (להיות מונח במקום אחד, ולא להיטלטל), וכלי כזה אינו מקבל טומאה.<br>עכשיו חוזר בו הירושלמי מהסברו הקודם של דברי החכמים במשנה.<br>ומקשים: <b>אף זה שימש כלי במקדש, ויהא טהור! ולמה טמא?</b> – הרי השולחן שבמקדש, שלא היו אוכלים עליו, אלא מניחים עליו לחם הפנים ובזיכים, שימש רק כלים ולא שימש אדם, ולכן הוא צריך להיות טהור! ולמה השולחן טמא?<br>ומציעים תירוץ לקושיה המבוסס על השוואה למקרה הנידון במשנה המוצעת: <b>אמר רבי מנא</b> (השני, מגדולי אמוראי ארץ ישראל בדור החמישי)<b>: כיי דתנינן תמן:</b> – כמו (המשנה) ההיא ששנינו שם (משנה כלים כד,ט): <b>שלש משפלות הן</b> – שלושה מינים של סלים גדולים הם, החלוקים בדיניהם לעניין טומאה. ושנינו שם, שסל גדול העשוי להוציא בו זבל לשדות טמא מדרס (סל זה היה עשוי מקנים של צמחים שונים, וקלוע בצפיפות, וצורתו היתה מרובעת)<b>.</b> וקשה: מפני מה הוא טמא מדרס, והרי אין כלי טמא מדרס אלא אם הוא עשוי לדריסה (לישיבה על גביו)? והרי סל אינו ראוי לכך? - <b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: מפני שמשתמשין בה על גב חביליה</b> – הסל טמא מדרס, מפני שכשהוא מלא חבילי זבל יושבים עליו, וכמו שבמשפלת, אגב החבילים שבה אנו מחשיבים שהוא משתמש במשפלת עצמה<b>, וכא</b> – ו(גם) כאן (בשולחן), <b>- מפני שמשתמשין בו על גב חביליו</b> – אגב האוכלים שבשולחן אנו מחשיבים שהוא משתמש בשולחן עצמו, וכיוון שהשולחן נחשב שהוא משמש אדם, הוא טמא, כדין פשוטי כלי עץ המשמשים גם אדם וגם כלים<b>.</b><br><br><small>פירושה של הסוגיה הוא על פי ""מחקרים בתורת ארץ ישראל"" עמודים 207-208.<br><br>ב<b>בבלי חגיגה</b> כו,ב-כז,א אמרו: ותיפוק לי (שהשולחן שבמקדש אינו מקבל טומאה) דכלי עץ העשוי לנחת הוא, וכל כלי עץ העשוי לנחת אינו מקבל טומאה! מאי טעמא? דומיא דשק בעינן, מה שק מיטלטל מלא וריקן, אף כול מיטלטל מלא וריקן. - האי (השולחן) נמי מיטלטל מלא וריקן, כדריש לקיש, דאמר ריש לקיש: מאי דכתיב: ""על השולחן הטהור"" (ויקרא כד,ו)? ""טהור"" - מכלל שהוא טמא (עשוי להיות טמא, ולכן הזהירה התורה שיהא טהור). ואמאי? כלי עץ העשוי לנחת הוא! אלא מלמד שמגביהים אותו (במקומו בהיכל, ולכן אינו כלי העשוי לנחת) ומראים (דרך פתח ההיכל) לחם הפנים (שעל השולחן) לעולי רגלים (שבעזרה), ואומרים להם: ראו חיבתכם לפני המקום, שסילוקו כסידורו (בשעת סילוקו בשבת הוא חם כבשעת סידורו בשבת הקודמת)...<br>ותיפוק לי (שהשולחן שבמקדש אינו מקבל טומאה) משום ציפויו (מכיוון שמצופה הוא, אפילו אינו עשוי לנחת - טהור הוא, שפשוטי כלי עץ המצופים מתכת אינם מקבלים טומאה), דתנן (משנה כלים כב,א): השולחן והדולבקי שנפחתו או שחיפם בשיש (ולמדים מכאן שפשוטי כלי עץ המצופים טהורים)... וכי תימא: כאן (במשנת כלים) - בציפוי עומד (עבה וחזק, ולכן הכלי בטל לגבי ציפויו), כאן (בשולחן שבמקדש) - בציפוי שאינו עומד (לכן הכלי אינו בטל לגבי ציפויו) - והא בעא מיניה ריש לקיש מרבי יוחנן: בציפוי עומד או בציפוי שאינו עומד? (כלי עץ בטל לגבי ציפויו רק בציפוי עומד או גם בציפוי שאינו עומד)... ואמר ליה: לא שנא בציפוי עומד, ולא שנא בציפוי שאינו עומד (שכל המצופים טהורים)...! - אלא: שאני שולחן דרחמנא קרייה עץ (אף על פי שהוא מצופה, ומטעם זה הוא נידון ככלי עץ ומקבל טומאה), דכתיב: ""המזבח עץ שלוש אמות גבוה ואורכו שתיים אמות ומקצועותיו לו ואורכו וקירותיו עץ"" (יחזקאל מא,כב).<br><br>וב<b>בבלי חגיגה</b> כז,א אמרו: ""וחכמים אומרים: מפני שהם מצופים"". - אדרבה, כיוון דמצופים נינהו ניטמאו! (שהרי ציפוים עשוי מתכת, ומתכת מקבלת טומאה) - אימא: וחכמים מטמאים מפני שהם מצופים (פירוש זה מגיה ""מטמאים"" במקום ""אומרים""). ואיבעית אימא: רבנן לרבי אליעזר קאמרי: מאי דעתיך (שאתה נותן טעם זה לטהרתם)? משום דמצופים נינהו? (ולולא הטעם שהם כקרקע, היו טמאים משום שהם מצופים) - מיבטל בטיל ציפוים לגבייהו (ציפוי המתכת אינו נחשב, וכיוון שגוף המזבחות הללו אינו של מתכת, אינם מקבלים טומאה, גם אם אינם נחשבים כמחוברים לקרקע. - הפירוש השני מחסיר את לשון המשנה ומדחיקו).<br>אמר ריש לקיש: פושעי ישראל אין אוּר של גיהינום שולטת בהם, קול וחומר ממזבח הזהב. מה מזבח הזהב שאין עליו אלא כעובי דינר זהב - אין האור (שמבערים בה קטורת) שולטת בו, פושעי ישראל שמלאים מצוות כרימון, דכתיב: ""כפלח הרימון רקתך"" (שיר השירים ד,ג), אל תקרי ""רקתך"" אלא ריקנים שבך (דורש כאילו כתוב 'ריקתך') - על אחת כמה וכמה (שאין אש הגיהינום שולטת בהם).<br><br>פירוש אחד מפרש את ""ותיפוק לי משום ציפויו"" בדומה ל-""ותיפוק לי דכלי עץ העשוי לנחת הוא"" שלפניו, היינו לטהרו. פירוש שני מפרש את ""ותיפוק לי משום ציפויו"" שלא כקודמו, היינו לטמאו, שהכלי בטל לציפוי ורק מחופה בשיש טהור משום שאינו מקבל טומאה.<br>לפי הפירוש הראשון, הסוגיה ""ותיפוק לי משום ציפויו..."" והסוגיה ""אדרבה, כיוון דמצופים נינהו ניטמאו..."" מוחלפות. וראה ""מבוא לנוסח המשנה"" עמודים 520-521 ו""מקורות ומסורות"" מועד ג עמודים תריד-תרטז.<br><br><b>כעובי דינר גורדיינון היה בו</b></small><br><small>ב<b>ויקרא רבה</b> ז,ה נאמר: אמר רבי פינחס: ""ואש המזבח תוקד בו"" (ויקרא ו,ב) - 'תוקד עליו' אין כתוב כאן, אלא ""תוקד בו"", המזבח (מזבח העולה) היה מוקד באש (האש נאחזה במזבח עצמו). - תנא משום רבי נחמיה: קרוב למאה ושש עשרה שנה (במדבר, בכיבוש ובחילוק הארץ, בנוב ובגבעון) היתה האש מתייקדת בו, עצו לא נשרף ונחושתו לא ניתכה. - אם תאמר, דהווה גליד (שהיתה נחושתו עבה ולא ניתכה) - תני בשם רבי הושעיה: כעובי דינר גורדיינון היה בו. - אמר רבי שמעון בן לקיש: ""ועשית מזבח מקטר קטורת"" (שמות ל,א) - המזבח (מזבח הקטורת) היה מקטיר את הקטורת.<br>וב<b>מדרש תנחומא</b> (ורשא) פרשת 'תרומה' סימן יא נאמר: ""וציפית אותו נחושת"" - אמר רבי יהודה בר שלום: אמר משה לפני הקב""ה: ריבון העולמים, אמרת לי לעשות מזבח עצי שיטים ולצפותו נחושת, ואמרת לי ""אש תמיד תוקד על המזבח"". אין האש מעברת אותו ציפוי ושורפת את העץ? אמר לו הקב""ה למשה: משה, המידות האלו הן אצלכם. שמא אצלי?!<br>...מזבח העולה, אף על פי שכתוב בו: ""אש תמיד תוקד על המזבח"", לא הנחושת עתידה לבעור ולא העצים נשרפים. ואם תאמר, שהיה ציפוי הנחושת עבה - אמר רבי נחמיה: עובי דינר היה מצופה.<br><br>בירושלמי משמע ש""כעובי דינר"" אמור על מזבח הזהב, אבל בויקרא רבה ובמדרש תנחומא זה אמור על מזבח הנחושת. גם בבבלי זה אמור על מזבח הזהב.<br><br><b>השולחן - מוציאין אותו ומראין אותו לעולי רגלים</b></small><br><small>ב<b>תוספתא מנחות</b> יא,יב שנו: רבי יוסי אומר: ...בשאר ימות השנה מוציאים אותו חוץ לעזרה, אין בכך כלום. מה תלמוד לומר ""לפניי תמיד""? כדי שלא ילין שולחן בלא לחם.<br><br>לפי הירושלמי היו מוציאים את השולחן חוץ לעזרה ברגלים, אבל לפי הבבלי לא היו מוציאים אותו אלא מגביהים אותו. ולפי רבי יוסי בתוספתא אף בשאר ימות השנה היו מוציאים אותו חוץ לעזרה.</small>"