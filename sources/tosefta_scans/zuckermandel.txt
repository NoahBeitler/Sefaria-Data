תוספתא מסכת אהלות (צוקרמאנדל) פרק א

תוספתא מסכת אהלות (צוקרמאנדל) פרק א
  
 הלכה א
אחד הנוגע אהילות אחד המאהיל ואחד המסיט כולן מונין במת אין לך שמטמא במשא המת אלא אדם בלבד האוכלין והמשקין והכלים אין מטמאין במשא המת אמר ר' יוסי כדרך זו אתה יכול לומר כל הטמא במת טומאת שבעה טמא בזב טומאת ערב כל הטמא במת טומאת ערב טמא בזב מכלום: 
  הלכה ב
כיצד אדם באדם שנים במת ואחד בזב כלים בכלים שלשה במת ושנים בזב כלים אדם וכלים ארבעה במת ושלשה בזב במה דברים אמורים בתרומה ובקדשים אבל אין הנזיר מגלח אלא על המת בלבד ואין חייבין על טומאת מקדש וקדשיו אלא על המת בלבד: 
  הלכה ג
אמר ר' עקיבא יש לי חמשה השפוד התחוב באוהל הכנוס בו אמרו לו האוהל והשפוד שם אחד הן: 
  הלכה ד
הגוי והבהמה וכלי האוכלין חרס והמשקין הנוגעין במת כלים הנוגעין בהן טהור וכשם שאבר מן המת ואבר מן החי שחסר עצם באדם טהור כך בנבלות ובשרצים טהור אבר שאין עליו בשר כראוי באדם טמא בנבלות ובשרצים טהור: 
  הלכה ה
המוח בין באדם ובין בבהמה ובין בחיה ובין בעופות ובין בנבלות ובין בטרפות ובין בשקצים ובין ברמשים טמא וחייבין עליו משם פיגול נותר וטמא ומטמא כזית במשא וכעדשה במגע כללו של דבר מוח הרי הוא כבשר לכל דבר: 
  הלכה ו
תשעה בראש והלחי עמהן חמשה בארכובה שנים מכאן ושנים מכאן והפיקה באמצע: 
  הלכה ז
כל שיש בו גידים ועצמות הרי זה אבר ושאין בו גידים ועצמות אינו אבר והיותר עולה מן המנין חסר שאין בו אלא מאתים ויתיר שיש בו מאתים ושמנים כולן מצטרפין מאה וחמשה ועשרים החי אין בו ממנין ואין בו רובע עצמות:  תוספתא מסכת אהלות (צוקרמאנדל) פרק ב

תוספתא מסכת אהלות (צוקרמאנדל) פרק ב
  
 הלכה א
ישראל ששחט בהמה טמאה לנכרי ושחט בה שנים או רוב שנים ועדאן מפרכסת מטמא טומאת אוכלין אבל לא טומאת נבלות אבר הפורש ממנה כפורש מן החי בשר הפורש ממנה כפורש מן החי ואסורה לבני נח ואפילו מתה הבהמה נחרה מטמא טומאת אוכלין שחט בה דבר שנעשת טרפה אין בה טומאת של כלום וגוי ששחט בהמה טהורה לישראל ושחט בה שנים או רוב שנים ועדיין היא מפרכסת מטמאה טומאת אוכלין אבל לא טומאת נבלה ואבר הפורש ממנה כפורש מן החי ובשר הפורש ממנה כפורש מן החי ואסורה לבני נח ואפילו מתה נחרה אינה מטמא טומאת אוכלין שחט בה אחד או רוב אחד אין בה טומאה של כלום שחט בה דבר שאין עושה טרפה וישראל בא וגמרה מותרת באכילה שחט בה ישראל שנים או רוב שנים אחד גוי ואחד ישראל חותך ממנה בשר וממתין לה עד שתמות ומותר באכילה: 
  הלכה ב
מלא תרווד רקב שאמרו ישנו מעיקר אצבעותיו ולמעלה דברי ר' מאיר וחכמים אומרים מלא חפניו: 
  הלכה ג
ואיזהו מת שיש לו רקב הנקבר ערום בארון של אבן על גבי הרצפה ועל גבי טבלה של שיש אבל הנקבר בכסותו ובארון של עץ על גבי עפר אין לו רקב והנוטל עפר מתחתיו זהו עפר קברות מלא תרווד ועוד תפוסה שנמצא בקבר ואין ידוע מה טיבה זהו עפר קברות מלא תרווד ועוד: 
  הלכה ד
פירש ר' אלעזר בר' צדוק בורר את הצרורות ואת הקיסמים הודאין נוטל את הודאי ומניח את הספק וזהו עפר קברות מלא תרווד ועוד: 
  הלכה ה
שדרה שגורר רוב חליות שלה אף על פי ששלדה קיימת טהורה בזמן שהיא בתוך הקבר אפילו משוברת ואפילו מכתתת טמאה מפני שהקבר מצרפה: 
  הלכה ו
הגלגלת שהיה בה נקב אחד ארוך או שהיו בה נקבים הרבה מצטרפין למלוא מקדח אמר ר' יוסי בן המשולם מעשה בעין בול אחד שנחתכה גלגלתו וטלה עליו הרופא מטלית של קרוייה וחיה אמר לו ר' שמעון בן אלעזר משם ראייה אף על פי שחיה כל ימות החמה משירדו גשמים נכנסה עליו צנה ומת: 
  הלכה ז
כזית בשר הפורש מאבר מן החי ר' אליעזר מטמא השיבו את ר' אליעזר שלש תשובות לא אם אמרת במת שיש בו רוב רובע רקב תאמר באבר מן החי שאין בו רוב רובע רקב דבר אחר מי תלוי במי אבר תלוי בבשר או בשר תלוי באבר הבשר תלוי באבר אפשר שהבשר מטמא במגע ובמשע ובאוהל והאבר יהיה טהור אמר ר' שמעון תמיהני אם טמא ר' אליעזר לא טימא אלא בזמן שיש באבר בשר כראוי שיהא זה וזה מטמא במגע במשא ובאוהל: 
  הלכה ח
עצם כשעורה הפורש מאבר מן החי ר' נחוניא מטמא השיבו את ר' נחוניא שלש תשובות לא אם אמרת במת שיש בו רוב רובע רקב תאמר באבר מן החי שאין בו רוב רובע רקב דבר אחר מי תלוי במי אבר תלוי בעצם או עצם תלוי באבר העצם תלוי באבר אפשר שהעצם מטמא במגע במשא והאבר יהא טהור אמר ר' שמעון תמיהני אם טמא ר' נחוניא לא טימא אלא בזמן שיש באבר עצם כשעורה שיהא זה וזה מטמא במגע ובמשא השיב ר' יהשע על דברי שניהן ומה החי שיש בו מאתים וארבעים ושמנה אברים עצם ובשר הפורשין ממנו טהורין אבר שאין מאתים ארבעה ושמנה אינו דין שיהא עצם ובשר הפורשין ממנו טהורים השיב רבי על דברי ר' יהשע לא אם אמרת בפורשין מן החי שכן פרשו מדבר טהור תאמר בפורשין מן האבר שכן פרשו מדבר טמא:  תוספתא מסכת אהלות (צוקרמאנדל) פרק ג

תוספתא מסכת אהלות (צוקרמאנדל) פרק ג
  
 הלכה א
אמר ר' יהודה לא נחלקו ר' עקיבא וחכמים על רביעית דם שפרשה משני מתים שהיא טהורה על מה נחלקו על רביעית דם שפרשה משתי רביעיות משני מתים שר' עקיבא מטמא וחכמים מטהרין ר' שמעון בן יהודה אומר משום ר' שמעון לא נחלקו ר' עקיבא וחכמים על רביעית דם שפרשה משתי רביעיות משני מתים שהיא טמאה על מה נחלקו על רביעית דם שפירשה משני מתים שר' עקיבא מטמא וחכמים מטהרין: 
  הלכה ב
אבא שאול אומר רביעית תחילת דמו של קטן דם הקטן שיצא כולו ואין בו רביעית ר' עקיבא אומר כל שהוא וחכמים אומרים רביעית שר' עקיבא אומר טומאה בדם וטומאה בעצמות מה עצמות אף על פי שאין בהן רובע טמאין אף הדם אף על פי שאין בו רביעית טמא: 
  הלכה ג
השיבו את ר' עקיבא שלש תשובות לא אם אמרת בעצמות שרובו טמא בלא רובע תאמר בדם שאינו טמא אלא רביעית דבר אחר לא אם אמרת בעצמות שמיעט עצמות טמא ועצם כשעורה הפורש מהן טמא תאמר בדם שאינו טמא אלא רביעית דבר אחר לא אם אמרת בעצמות שבידוע שכולן לפניך תאמר בדם שאנו אומרים שאם נשתיירה הימנה טיפה כל שהוא טהור אמר להן אף אני לא אמרתי אלא בזמן שיצא כולו אמרו לו אי אפשר לכן: 
  הלכה ד
רובע עצמות מרוב הגויה בגודל ועצמות אף על פי שאין בהן רובע טמאין ר' יהודה אומר לשון אחר בית שמאי רובע עצמות מן הגוייה מרוב הבנין או מרוב המנין רוב בניינו ורוב מנינו של מת אף על פי שאין בהן רובע טמאין ואיזהו בניינו השוקין והירכים והצלעות והשדרה ואיזהו מניינו אפילו ראשי אצבעות ידיים ורגליים בלבד שיהא בו עשרים וחמשה: 
  הלכה ה
אמר ר' יהשע יכל אני לעשות דברי בית שמאי ודברי בית הלל אחד משוקים ומירכים נמצא רוב בנינו בגודל וחצי רוב בנינו וחצי רוב מנינו אינן מצטרפין: 
  הלכה ו
כחצי זית בשר וכחצי זית נצל מצטרפין זה עם זה ושאר כל הטמאות שבמת אין מצטרפין זו עם זו מפני שלא שוו בשיעוריהן: 
  הלכה ז
הגולל והדופק מטמאין במגע ובאוהל ואין מטמאין במשא ר' אליעזר אומר מטמאין במשא ומה אם מטמאין במגע הקל לא יטמאו במשא חמור אמר לו ר' עקיבא אם מטמאין במגע המרובה יטמאו במשא מועט אמר לו ר' אליעזר מה זה עקיבא והלא טומאת אוהל מועט משניהן והרי הן מטמאין בה ואין מטמאין באוהל המועט לא יטמא במשא מרובה נסתלק ר' עקיבא וקפץ ר' יהשע אמר לו מרובה טומאת האהל מטומאת המשא שהמאהיל על גבי המת בסוכה טמא ומסיטו טהור והעושה סוכתו על פתחו של קבר המאהיל עליה טמא והמסיטה טהור: 
  הלכה ח
אמר ר' שמעון זה הוא הנדון אם סוכה שיש לה פתח הרי היא חוצצת על גבה אם סוכה שאין לה פתח זה הוא גולל עצמה אלא כך צריך להשיבו מרובה טומאת האוהל מטומאת המשא שכל מטמאין באוהל ואין לך שהוא מטמא במשא אלא אדם בלבד: 
  הלכה ט
מעשה בבית דגן ביהודה באחד שמת ערב פסחים והלכו וקברו ונכנסו האנשים וקשרו את החבל בגולל משכו האנשים מבחוץ ונכנסו הנשים וקברו והלכו האנשים ועשו פסחיהן לערב: 
  הלכה י
שתי אבנים גדולות של ארבעה ארבעה טפחים שעשאן גולל לקבר המאהיל על גבי שתיהן טמא ניטלה אחת מהן המאהיל על גבי שנייה טהור מפני שיש לטומאה זו דרך שתצא:  תוספתא מסכת אהלות (צוקרמאנדל) פרק ד

תוספתא מסכת אהלות (צוקרמאנדל) פרק ד
  
 הלכה א
ר' יוסי אומר מלא תרווד רקב מטמא במגע ובמשא ובאוהל ר' שמעון אומר שלש טומאות פורשות מן המת שתים בכל אחת והשלישית אין בהן אלו הן גולל ודופק ועצם כשעורה ומלא תרווד רקב גולל ודופק מטמאין במגע ובאויר ואין מטמאין במשא והיכן הוא משאן עצם כשעורה עצם כשעורה מטמאין במגע ובמשא ואין מטמא באוהל והיכן הוא אוהל מלא תרווד רקב מלא תרווד רקב מטמא במשא ובאוהל ואין מטמא במגע וכן היה ר' יוסי אומר כזית מן המת שחלקו אפילו לעשרה מטמא במשא ובאוהל ואין מטמא במגע: 
  הלכה ב
אמר ר' יהודה ששה דברים היה ר' עקיבא מטמא וחזר בו מעשה שהביאו קופות של עצמות מכפר טביא והניחום באויר בית הכנסת בלוד ונכנס תיאודורוס הרופא וכל הרופאין עמו אמרו אין כאן שדרה ממת אחד ולא גלגלת ממת אחד אמרו הואיל ויש כן מטמאין ויש כן מטהרין נעמוד למנין התחילו מר' עקיבא וטיהר אמרו לו הואיל ואתה שהיית מטמא טיהרת יהו טהורין אמר ר' שמעון ועד יום מיתתו של ר' עקיבא היה מטמא ואם משמת חזר בו אינו יודע: 
  הלכה ג
חלב המת שהיה שלם וחיתכו טמא היה מפורד וחתכו טהור שאין חיבורי אדם חיבור אתרוג שנפרץ ותחבו בכוש או בקיסם אינו חבור שאין חיבורי אדם חיבור קולית המת שעשאה יד לסכין הרי זה אינו חבור שאין חבור אדם חיבור: 
  הלכה ד
כזית מן המת שנחלק לשנים טמאה ואינו חושש שמא חיסר אתרוג שנחלק לשנים טהור ואינו חושש שמא חסר רביעית דם שנחלקה לשנים טהורה ואינו חושש שמא חסרה מנחה שבללוה חמשה כהנות כשרה ואינו חושש שמא חסרה פינה מכלי לכלי כשרה רבן שמעון בן גמליאל אומר אם הפליג הרי זו פסולה: 
  הלכה ה
כזית מן המת וכזית ניצל מלא תרווד רקב משני מתים מצטרפין זה עם זה מלא תרווד רקב בשעות שיש בו עפר כל שהוא טמא ור' יהשע מטהר מפני שבטל רביעית דם שנבלעה בכסות כיצד משערין אותה מביא מים במדה ומכבסה בהן ומביא מים אחרים ונותן לתוכה רביעית דם אם היה מראן שוה הרי זו טמאה אם לאו הרי זו טהורה: 
  הלכה ו
ר' יוסי אומר זקנים הראשונים אומרים מקטפרס ולפנים הבית טמא מקטפרס ולחוץ הבית טהור חזרו לומר קטפרס בין מבפנים בין מבחוץ הבית טהור: 
  הלכה ז
המת בחוץ ושערו מבפנים אף על פי שאין באוהל אלא כל שהוא הבית והמאהיל עליו טמא העצם שיש עליו כשני חצאי זיתים אחד תחוב בידי אדם ואחד תחוב בידי שמים הכניס את התחוב בידי אדם לפנים הבית טהור מפני שאין חבירו מצטרף עמו הכניס את התחוב בידי שמים לפנים הבית טמא שהרי חברו מצטרף עמו: 
  הלכה ח
שני עצמות ועליהם כשני חצאי זיתים והכניס ראשיהן לפנים יהודה בן נקוסה אמר משם ר' יעקב אפילו שניהם תחובין בידי שמים הבית טהור שאין שני עצמות מצטרפין לכשני חצאי זיתים איבד כזית מן המת בתוך הבית ובקשו ולא מצאו הבית טהור לכשימצא הבית מטמא למפרע: 
  הלכה ט
כל משקה המת טהורין חוץ מדמו וכל מראה דמים במת הרי אלו טמאין: 
  הלכה י
ואיזו היא תבוסה ר' אלעזר בן יהודה אומר הרוג שיצא ממנו רביעית דם בחייו ובמותו ספק בחייו יצא ספק במותו יצא ספק בחייו ובמותו זה הוא דם תבוסה וחכמים אומרים ספקו ברשות היחיד טמא ברשות הרבים טהור אלא איזהו דם תבוסה הרוג שיצא ממנו רביעית דם בחייו ובמותו ועדיין לא פסק ספק רובו בחייו ומיעוטו במותו וספק רובו במותו ומיעוטו בחייו הוא דם תבוסה: 
  הלכה יא
ר' יהודה אומר הרוג שהיה מוטל במטה ודמו מנטף לגומה טמא מפני שטיפה של מיתה מעורבת וחכמים אומרים מפני שראשון ראשון נפסק ר' שמעון אומר צלוב שדמו שותת ונמצאת תחתיו רביעית דם טהור אבל מת שדמו מנטף ונמצא תחתיו רביעית דם טמא ור' יהודה מטהר שאני אומר טיפה האחרונה של מיתה עמדו לה על העץ: 
  הלכה יב
כשתמצא לומר שלש רביעיות הן כיצד לקה מכת מות ומפרפר ויצא הימנו רביעית דם ועקרוהו בחזקת שהוא חי והוליכוהו למקום אחר ויצא הימנה רביעית דם ראשונה דם חיים ושנייה דם המיתה ושלישית דם תבוסה ומה בין דם המיתה לדם תבוסה אלא שדם המיתה הנזיר מגלח עליו וחייבין עליו על טומאת מקדש וקדשיו ודם התבוסה אין הנזיר מגלח עליו ואין חייבין עליו על טומאת מקדש וקדשיו: 
  הלכה יג
אמר ר' אלעזר בראשונה היו זקנים חלוקין מקצתן אומרים רביעית דם ורובע עצמות ומקצתן אומרים חצי קב עצמות וחצי לוג דם בית דין שאחריהן אמרו רביעית דם ורובע עצמות לתרומות ולקדשים חצי קב עצמות וחצי לוג דם לנזיר ולמקדש: 
  הלכה יד
אמר ר' אלעזר כשהלכתי לארדסקוס מצאתי את ר' מאיר ואת יהודה בן פתירוש שהן יושבין ודנין בהלכה יהודה בן פתירוש אומר רביעית דם אין הנזיר מגלח עליה ואין חייבין עליה על טומאת מקדש וקדשיו אמר לו ר' מאיר תהא זו קלה מן השרץ מה שרץ הקל נזיר מגלח עליו וחייבין על טומאת מקדש וקדשיו רביעית דם חמורה אין דין שיהא נזיר מגלח עליה וחייבין עליה על טומאת מקדש וקדשיו שתק יהודה בן פתירוש נמתי לו ר' מאיר אל תבוז לי בקי היה לך ביהשע בן ממל נם לי הן ובעל מלאכות היה נמתי לו בלשון הזה אמר לי משם ר' יהשע כל טומאה מן המת שהנזיר מגלח עליה חייבין על טומאת מקדש וקדשיו וכל טומאה מן המת שאין הנזיר מגלח עליה אין חייבין עליה על טומאת מקדש וקדשיו:  תוספתא מסכת אהלות (צוקרמאנדל) פרק ה

תוספתא מסכת אהלות (צוקרמאנדל) פרק ה
  
 הלכה א
ר' ישמעאל בר' יוסי אומר משם ר' נתן אהל שהוא פחות מארבעה טפחים פתחו במלואו וגגו טהור ר' שמעון בן אלעזר אומר משם ר' מאיר מת שהוא יתיר מארבעה טפחים פתחו במלואו: 
  הלכה ב
ר' יוסי אומר השדרה והגולגולת כמת אחרים אומרים משם ר' נתן כל הטמאות הפורשות מן המת כמת ופתחו ארבעה טפחים: 
  הלכה ג
ביב שהוא קמור תחת הבית ויש בו ארבעה טפחים ויש ביציאה ארבעה טפחים ונפל בתוכו הבית טהור נפל בבית מה שבתוכו טהור יש בו ארבעה טפחים ואין ביציאה ארבעה טפחים נפל בתוכו הבית טמא נפל בבית מה שבתוכו טמא רחב מבפנים וצר מבחוץ טומאה ברחב הבית טמא בצר נידון מחצה על מחצה טומאה בבית כלים שברחב טהורין ושבצר טמאין: 
  הלכה ד
מודה ר' יהודה בשקיפין ובסלעין אף על פי שאינו כאוהל אבל חשובין כאוהל: 
  הלכה ה
מגדל שהוא עומד בין בבית ובין באויר טומאה בתוכו כלים שבעוביו טהורין טומאה בעוביו כלים שבתוכו טהורין ור' יוסי אומר מחצה על מחצה היה עומד בתוך הבית וטומאה בתוכו הבית טמא טומאה בבית מה שבתוכו טהור שדרך הטומאה לצאת ואין דרכה ליכנס כלים שבינו לבין הארץ ושבינו לבין הכותל ושבינו לבין הקורות אם יש שם פותי טפח טמאין ואם לאו טהורין טומאה שם הבית טמא שבכותל מאחריו ושבמעזיבה מעל גביו נדונין מחצה למחצה טומאה תחת רגלו או על גבי רגליו והיא רוצצת טומאה בוקעת ועולה בוקעת ויורדת למה זה דומה לעמוד שהיא עומד בתוך הבית וטומאה תחתיו והיא רוצצת טומאה בוקעת ועולה בוקעת ויורדת היה מוטל על מתניו ומוגף וטומאה תחתיו כנגד עוביו או על גבי דלתות והיא רוצצת טומאה בוקעת ועולה בוקעת ויורדת כלים שברסטקאות מכאן ומכאן טהורין היה עומד בתוך הפתח ונפתח לחוץ וטומאה בתוכו הבית טהור טומאה בבית מה שבתוכו טהור שדרך הטומאה לצאת ואין דרכה ליכנס: 
  הלכה ו
אמר ר' יוסי כן הלכה אימתי יפה כח להציל מכח צמיד פתיל או מכח אוהלים אם מציל הוא מכח צמיד פתיל בגולל קל וחומר על ידי אוהלים: 
  הלכה ז
היתה מוכני שלו משוכה לאחריו שלש אצבעות וטומאה שם כנגד הקורות הבית טמא שאני רואה את הקורות כאלו הן יורדות וסותמות דבר אחר אין טומאה נכנסת לאהל ואינה יוצאה הימנו אלא בפותי טפח כלים שכנגד הזוית רבי מטמא וחכמים מטהרין אמר רבי רואה אני דבריהם מדברי במה דברים אמורים בפרוצה אבל במגופפת הרי הוא כקבר סתום ומטמא מכל סביביה: 
  הלכה ח
אמר ר' יוסי בא ר' יוחנן בן נורי אצל ר' חלפתא אמר לו מה אתה אומר בעין של תנור אמר לו טמאה אמר לו אף אני אומר כן אלא שעקיבא מטהר עין של תנור יש בה גובה טפח ואין בה רחב טפח יש בה רחב טפח ואין בה גובה טפח טהורה נתן נסר על גבי בקעה טימאה את הנסר נטמא טמא את התנור: 
  הלכה ט
ארובה שבין הבית לעליה וקדרה נתונה עליה ונקובה בכונס משקה ר' עקיבא אומר מצלת וחכמים אומרים אינה מצלת נפתחה במוצי זיתים מצלת על פחות מטפח כנס לתוכה מי חטאת ואפר חטאת מצלת על החטאת ואינה מצלת על התרומה כשתמצא אומר טהור מציל לעצמו כיצד היו שם כלים טהורין לחטאת וטמאים לתרומה נמצא טהור מציל לעצמו: 
  הלכה י
לגין שהוא מלא משקין טהורין ופינן ללגין אחר אם יש בו משקין טמא: 
  הלכה יא
האשה שלשה בעריבה וידיה עסוקות בבצק אחד כל זמן שמגבהת זו ומנחת זו מגבהת זו ומנחת זו האשה ועריבה טמאין טומאת שבעה ובצק טהור משכה ידיה הימנה והחזירתו נטמאת וטימאה את הבצק אמר ר' יהשע בושתי מדבריכם בית שמאי אפשר אשה ועריבה טמאין טומאת שבעה ובצק טהור לגין טמא טומאת שבעה ומשקין טהורין אחר שעמד אמר לפניו תלמיד אחד מתלמידי בית שמאי ר' אומר לפניך טעם שבית שמאי אומרים בו אמר לו אמור כליו של עם הארץ מהו טמא או טהור אומר לו טמא וכי יש טמא מציל אם כן יציל זה על כליו של חבר: 
  הלכה יב
דבר אחר וכי אומר לך עם הארץ על כליו שהוא טמא כשיטהרנו אוכלין ומשקין בתוכו עצמו טהרנו אבל כשטהרנו את הכלי טהרנו לך ולו חזר ר' יהשע להיות שונה כדברי התלמוד אמר ר' יהשע נמיתי לכם עצמות בית שמאי:  תוספתא מסכת אהלות (צוקרמאנדל) פרק ו

תוספתא מסכת אהלות (צוקרמאנדל) פרק ו
  
 הלכה א
ר' יהודה אומר משם ר' יהשע כשם שהכלים מצילין אם אוהלין שיש להן דפנות כך מצילין עם אוהלין שאין להן דפנות ואחד כלי עץ ואחד כלי חרס טהורין במה דברים אמורים בכלי שיש בו טפח על טפח אבל בכלי שאין בו טפח על טפח אינו מציל במה דברים אמורים בזמן שהוא אפוץ מבחוץ מצד אחד ומבפנים משני צדדים אבל אם היה אפוץ כחצי טפח מכאן וכחצי טפח מכאן הרי זה אינו מציל: 
  הלכה ב
קדירה שהיא נתונה בצד דופני של אוהל מבחוץ טומאה תחתיו והיא רוצצת טומאה בוקעת ועולה בוקעת ויורדת היתה גבוהה מן הארץ טפח טומאה תחתיה תחתיה טמא תוכה וגבה טהור מפני שהיא מצלת עם דופני של אוהל מתוכה או על גבה הכל טמאה: 
  הלכה ג
היתה כפושה טומאה תחתיו והיא רוצצת טומאה בוקעת ועולה בוקעת ויורדת היתה גבוהה מן הארץ טפח וטומאה תחתיה טמא תוכה וגבה טהור מפני שהיא נידונית כשיפועי אוהלין בתוכה או על גבה כנגדו עד הרקיע טמא: 
  הלכה ד
היתה נתונה על גבי שתי יתדות מבחוץ משוכה הימנה בפותי טפח אינה מצלת בפחות מטפח ר' עקיבא אומר מצלת וחכמים אומרים אינה מצלת: 
  הלכה ה
כותל שמקצתו משמש לבית ומקצתו משמש לגינה היתה נתונה בצד המשמש לבית מצלת בית המשמש לגינה אינה מצלת קורה שהיא נתונה מכותל לכותל וקדרה בה אין פיה לקורה פותי טפח הרי זו מצלת אם יש בין פיה לקורה פותי טפח אינה מצלת היתה אפוצה בארץ ובקורה אם אין בין פיה לקורה פותי טפח הרי זו מצלת אם יש בין פיה לקורה פותי טפח אינה מצלת: 
  הלכה ו
היה פיה למעלה מודבק לקורה הרי זו מצלת משוכה הימנה בפותי טפח אינה מצלת פחות מטפח ר' עקיבא אומר מצלת וחכמים אומרים אינה מצלת אבא שאול אומר בזו היא מחלוקת היה ראשו אחד נתון על כותלו של בית וראשו אחד נתון על כותלו של גגה היתה בצד המשמש לבית מצלת בצד המשמש לגינה אינה מצלת אבא שאול אומר אף בזו היא מחלוקת:  תוספתא מסכת אהלות (צוקרמאנדל) פרק ז

תוספתא מסכת אהלות (צוקרמאנדל) פרק ז
  
 הלכה א
ארבעה שהיו נושאין את הנדבך ואין במוטות כעובי המרדיע טומאה תחתיה כלים שעל גביו טמאין טומאה על גביו כלים שתחתיו טמאין ר' אליעזר מטהר וכן היה ר' אליעזר אומר כזית מן המת בפי הערוב האהיל על גבי הנדבך אדם וכלים שתחתיו טהורין האהיל על גבי תנור וכירים החדשים טהורין נתון על ארבע כלים אפילו כלי גללים וכלי אבנים וכלי אדמה ואין בהן פותי טפח טומאה תחתיו כלים שעל גביו טמאין טומאה על גביו כלים שתחתיו טמאין נתון על ארבע כוסיות הנתונות על ארבע אבנים ואין בהן גובה טפח טומאה תחתיו כלים שעל גביו טמאין טומאה על גביו כלים שתחתיו טמאין ור' אליעזר מטהר אם יש בהן גובה טפח טומאה תחתיו כלים שעל גביו טמאין טומאה על גבי כלים שתחתיו טהורין ואם ראשי כוסיות נראין בין כך ובין כך טהורין: 
  הלכה ב
נסר שראשו אחד נתון על גבי האבן וראשו אחד נתון על גבי הספסל רואין את הנסר שאם ינטל הספסל ויכול לעמוד בפני עצמו מציל ואם לאו אין מציל ר' יוסי בר' יהודה אומר רואין את הנסר שאם יורד ויושב תחתיו ויש תחתיו רביע טפח על טפח ועל רום טפח הרי זה מציל מפני שהיא נידון כשיפועי אוהלין: 
  הלכה ג
ר' יהודה אומר משם ר' אליעזר אף על פי שהדלת נפחתה הבית טהור לפי שלא נטמא המפתח: 
  הלכה ד
בית שחצצו בקנקנין טהורות ופיהן כלפי הטהורה מצילות כלפי הטמאה אין מצילות ר' שמעון בן יהודה אומר משום ר' שמעון כלפי הטומאות מצילות עד שיהא בפיהן פותי טפח טחן בטיט בין מבפנים ובין מבחוץ אם יכול הטחן לעמוד בפני עצמו מציל ואם לאו אין מציל: 
  הלכה ה
כותל שנסדק בין שתי בין ערב ועשוי כמין משפך רחב מבפנים וצר מבחוץ טומאה ברחב הבית טמא ובצר נדון מחצה על מחצה רחב מבחוץ וצר מבפנים טומאה ברחב הבית טהור ובצר נדון מחצה על מחצה נסדק כמין שתי ומפולש לכאן ולכאן רחב מלמעלה וצר מלמטה טומאה בין ברחב ובין בצר הבית טמא נסדק כמין ערב מפולש לכאן ולכאן רחב מצד אחד וצר מצד אחד טומאה ברחב הבית טמא ובצר נדון מחצה על מחצה וכמה יהא הסדק הזה ר' אומר מלא אגרופו של בן בטי: 
  הלכה ו
כותל שחציו סלע וחציו בנין נדון מחצה על מחצה ניטל הימנו מבפנים והוסיף עליו בחוץ נמצאת טומאה מחצי כותל ולחוץ הבית טמא ניטל הימנו מבחוץ והוסיף עליו מבפנים ונמצאת טומאה מחצי כותל ולחוץ הבית טהור היה אחד סלע ואחד בנין של בנין נדון מחצה על מחצה ושל סלע נדון כקליפת השום ר' יוסי אומר טומאה מחצי הכותל ולחוץ מחצי מעזיבה ולמעלה הבית טהור העומד מלמעלה כנגד הטומאה טהור שאין הטומאה מעברת את הקורות אף על פי שאין הקורות לאותה הרוח: 
  הלכה ז
טומאה שהיא נתונה על גבי הכותל בין מחציו ולפנים בין מחציו ולחוץ הבית טהור ר' מאיר ור' שמעון אומרים מחציו ולחוץ טומאה בוקעת ועולה בוקעת ויורדת: 
  הלכה ח
כותל שבין שני בתים וטומאה בתוכו הבית הקרוב לטומאה טמא והקרוב לטהרה טהור מחצה על מחצה שניהם טמאין ר' אליעזר אומר שורפין עליהן את התרומה ואין חייבין עליהן על טומאת מקדש וקדשיו: 
  הלכה ט
מעזיבה שהיא לאויר וטומאה בתוכו מחציו ולמטה הבית טמא והעומד מלמעלה כנגד הטומאה טהור מחציה ולמעלה הבית טהור והעומד מלמעלה כנגד הטומאה טמא מחצה על מחצה הבית טמא והעומד מלמטה כנגד הטומאה ר' מאיר מטמא ור' שמעון מטהר: ר' יהודה אומר כל המעזיבה תשמיש לבית וכן היה ר' יהודה אומר כל מעזיבה תשמיש לעלייה מודים חכמים לר' יהודה בשתי מערות זו על גבי זו וטומאה בתחתונה תחתונה וקרקע טמאה העליונה וקרקע טהורה טומאה בעליונה קרקע ועליונה טמאה קרקע ותחתונה טהורה טומאה ביניהן עליונה טמאה ותחתונה טהורה וגגו של עליונה טהור וכן היה ר' יהודה אומר כותל שבין שני כוכין או בין שתי מערות עד ששה טפחים נידון מחצה על מחצה יותר על כן נידון כקליפת השום: 
  הלכה י
קדרה שהיא נתונה בצד דפנה של מערה אינה מצלת בצד שקופה של מערה הרי זו מצלת היתה נתונה בחלון שבין שני בתים וטומאה באחד מהן הרי זו טהורה מפני שהיא ניצלת עם דופני של שני היתה טומאה שביניהן ויש במקומה טפח על טפח על רום טפח אם אין פיה לשקוף פותי טפח הרי זו מצלת אם יש בין פיה לשקוף פותי טפח אינה מצלת: 
  הלכה יא
קלל של חטאת שהוא נתון בחלון ויש במקומו טפח על טפח ברום טפח אם אין בין פיו לשקוף פותי טפח הרי זה מציל ואם לאו אין מציל דברי ר' אליעזר ור' יהשע אומר לעולם אינו מציל עד שיהא לפנים הימנו חלל בפותי טפח: 
  הלכה יב
עמוד שהוא עומד בתוך הבית וטומאה תחתיו והיא רוצצת טומאה בוקעת ועולה בוקעת ויורדת ואם יש במקום הטומאה טפח על טפח על רום טפח הרי הוא כקבר סתום ומטמא כל סביביו כלים שתחת הפרח טהורין ור' יוחנן בן נורי מטמא: 
  הלכה יג
תיבה שעשאה פרסטקין אף על פי שמשתמש בה טהורה היתה טמאה ועשאה פרסתקין טמאה עד שיקבענה במסמר: 
  הלכה יד
פרסתקין שהוא פתוח לבית מוגף וטומאה בתוכו הבית טמא טומאה בבית מה שבתוכו טהור מפני שדרך הטומאה לצאת ואין דרכה ליכנס: 
  הלכה טו
טומאה בקרקע או בכותל שלפנים הימנה טומאה בוקעת ועולה בוקעת ויורדת ורואין את הפרסטקין כאילו הוא אטום מחצה על מחצה להביא את הטומאה לבית: 
  הלכה טז
שלשה פרסטקין זה בצד זה או זה אחר זה או זה על גבי זה וטומאה תחתיהן ביניהן או על גביהן טומאה בוקעת ועולה בוקעת ויורדת ורואין את הפרסטקין כאילו הן אטומין ונידונים מחצה על מחצה להביא את הטומאה לבית ר' יהודה אומר משם ר' יהשע סמך להן סוכות טהורות לאכול בהן פסחים:  תוספתא מסכת אהלות (צוקרמאנדל) פרק ח

תוספתא מסכת אהלות (צוקרמאנדל) פרק ח
  
 הלכה א
כזית מן המת על הרדד או על גביו טומאה בוקעת ועולה בוקעת ויורדת טומאה בתוכו הנוגע בו מתוכו טמא טומאת שבעה מאחריו טמא טומאת ערב טומאה מאחריו הנוגע בו מאחריו טמא טומאת שבעה ומתוכו טמא טומאת ערב והנכנס לתוכו טהור כחצי זית מתוכו וכחצי זית מאחריו הנוגע בו בין מתוכו ובין מאחריו טמא טומאת ערב והאוהל עצמו טמא טומאת שבעה אמר ר' נתן אם מציל הוא על ידי אחרים קל וחומר על ידי עצמו: 
  הלכה ב
אוהל שהיה נטוי על גבי ארבע שפודין של מתכת ר' יעקב אומר אינו מציל מפני שדבר טמא מעמידו ור' יוסי אומר מציל נטוי על גבי קנים דוקרנין ר' יוסי אומר מציל ור' שמעון אומר אינו מציל עד שיהא נטוי כנטיית האוהל: 
  הלכה ג
סדין שתפרו ונתנו על גבי עריסה אם אין בינו לארץ פותי טפח הרי זה מציל במה דברים אמורים בזמן שאם ינטל עריסה וסדין עומד אבל אם ינטל עריסה וסדין נופל אף על פי שתפרו ואף על פי שאינו מסולק מן הארץ אלא כל שהוא הרי זה אינו מציל ואם היתה מחצלת אהל אף על פי שלא תפרה ולא חשב עליה ואין בינה לארץ פותי טפח הרי זו מצלת ואם יש בינה לארץ פותי טפח אינה מצלת: 
  הלכה ד
המת בבית ולו פתחים הרבה כולן נעולין כולן טמאין נפתח אחד מהן אף על פי שלא חישב עליו טיהר את כולן היו בו חלונות הרבה וכולן מגופות כולן טהורות נפתחו כולן טמאות ולא הצילו על הפתחים פתח קטון בתוך פתח גדול המאהיל על גבי שניהן טמא חישב להוציאו בקטון טיהר הקטן את הגדול היו שניהן ומתאימין המאהיל על גבי שניהן טמא חישב להוציאו באחד מהן הרי חבירו טהור היה לו פתח אחד לצפון ופתח אחד לדרום וחישב להוציאו בצפונו ואחר כך באו אחיו או קרוביו ואמרו אין מוציאין אותו אלא בדרומו טיהר דרומו את הצפוני ובלבד שלא יערים ואם הערים הרי אלו טמאין: 
  הלכה ה
בתים הפתוחין לאכסדרה והמת באחד מהן אם היה דרכו של מת לצאת בחצר בית שער והבתים טהורין אם לאו בית שער טמא והבתים טהורין: 
  הלכה ו
החדר שלפנים מן הבית מוגף ונכנסה טומאה לפנימי דרך החלון החיצון טהור מפני שטומאה יוצאה באיזה דרך שנכנסה: 
  הלכה ז
ר' יהודה אומר הפותח בתחלה בית שמאי אומרים כשיפתח ארבעה טפחים ובית הלל אומרים כשיתחיל הפותח סתום בית שמאי אומרים כשיתחיל ובית הלל אומרים כשיחשוב: 
  הלכה ח
אין לנפלים פתיחת הקבר עד שעגלו ראש כפיקה של שתי דברי ר' מאיר ר' יהודה אומר כפיקה של ערב ר' אלעזר בר' צדוק אומר משיעשו קפיפים אמר ר' יוסי אני אומר דבר אחד והם אמרו דבר אחד אני אומר להן שדרך הטומאה לצאת ואין דרכה ליכנס והם אמרו לי אין לו לילד טומאה עד שיצא לאויר העולם:  תוספתא מסכת אהלות (צוקרמאנדל) פרק ט

תוספתא מסכת אהלות (צוקרמאנדל) פרק ט
  
 הלכה א
ר' אליעזר אומר נזיר והמת תחת כריסו של גמל ואין הנזיר מגלח עליהן ואין חייבין עליהן משום טומאת מקדש וקדשיו טומאה שהיא נתונה בכותל אפילו מחצה על מחצה וכן עדר בהמה חיה ועוף וכן החיים שהיו מהלכין זה אחר זה אפילו ראשו של זה בין רגליו של זה וראשו של זה בין רגליו של זה אין הנזיר מגלח עליהן ואין חייבין עליהן על טומאת מקדש וקדשיו: 
  הלכה ב
נדחק ברחיים שהגוי בתוכה ושהנדה בתוכה בגדיו טמאין מדרס איזו היא הרחיים כל שאין עוקרין אותה ודוחפין אותה ממקומה ולענין טמא מת בגדיו טהורין עד שיהו בגדיו נוגעין בפותי טפח: 
  הלכה ג
ואלו הן סככות אילן המיסך על הארץ ר' יהודה אומר רואין את התחתונות כאלו הן עולות למעלה ואת העליונות כאלו הן יורדת למטה ואם נוגעות זו בזו בפותח טפח מביאות וחוצצות: 
  הלכה ד
אלו הן הפרעות פרע היוצא מן הגדר היו נתונות על גבי הגדר רואין אותן כאילו אבנים כבושות עליהן התריפו רואין אותן כאלו הן שפודין של מתכת ואם היו מובדלות זו מזו ואם יכולות לקבל את המעזיבה רבה דברי ר' מאיר וחכמים אומרים מעזיבה הבינונית ר' יהודה אומר אם מכניס את החוט לצד הזה ויצא לצד אחר ונוגע אף על פי שאין מכוין הרי זה מספיק: ר' יוסי אומר חבילי המטה וסריגי חלונות חוצצין את הבית ואת העליה עד שתעבר הטומאה לצד השני היו נתונין על גבי המת באויר המאהיל כנגד הנקב טמא ושלא כנגד הנקב טהור מפני שהטומאה יורדה באיזו דרך שנכנסה ר' יהודה אומר אם יכולין לקבל מעזיבה הבינונית אין חוצצין היו נתונין בתוך הבית הרי אלו חוצצין שאני רואה את הקורות כאלו הן יורדות וסותמות: 
  הלכה ה
ר' יוסי אומר תיבה שהיא מלאה כלים וזרקה על גבי כזית מן המת טמאין שאלו היה נתונה על גבי המת באויר טהורין: 
  הלכה ו
נסר שצף על גבי המים טומאה בצד הזה כלים שבצד השני טהורין ר' יעקב אומר רואין את הנסר שאם ירד וישב ויש תחתיו רביע טפח על טפח טומאה בצד זה כלים שבצד השני טהורין: 
  הלכה ז
שלשה בתים זה לפנים מזה כחצי זית בפנימי או באמצעי וכחצי זית בחיצון החיצון טמא הפנימי והאמצעי טהורין כחצי זית בפנימי או כחצי זית באמצעי הפנימי טהור והחיצון והאמצעי טמאין אמר ר' יהודה אני אומר דבר אחד והם אמרו דבר אחד אני אומר להן מודה ר' אליעזר לר' יהשע בשתי חביות שפתוחות לתוך הבית שהבית טמא על מה נחלקו על שני חדרים של בית שר' אליעזר מטמא ור' יהשע מטהר והם אמרו לי מודה ר' יהשע לר' אליעזר בשני חדרים הפתוחין לתוך הבית שהבית טהור על מה נחלקו על שני חביות שר' אליעזר מטמא ור' יהשע מטהר:  תוספתא מסכת אהלות (צוקרמאנדל) פרק י

תוספתא מסכת אהלות (צוקרמאנדל) פרק י
  
 הלכה א
כוורת שבתוך הבית וכפישה נתונה על פיה ר' יהודה אומר מצלת וחכמים אומרים אינה מצלת שר' יהושע אומר כשם שהנסר מציל כך כפישה מצלת היתה מוטה על צדה בפותח טפח הכל מודים שאינה מצלת: 
  הלכה ב
עמוד של קדרות שהוא עומד בתוך הבית מן הארץ ועד הקורות שוליה של זו על פיה של זו ושוליה של זו על פיה של זו אם אין פי העליונה לקורות פותי טפח ובין שוליה התחתונה לארץ פותי טפח טומאה בתוכה הבית טמא טומאה בבית מה שבתוכו טהור שדרך הטומאה לצאת ואין דרכה ליכנס אם יש בין פי העליונה לקורות פותי טפח ובין שוליה התחתונה לארץ פותי טפח טומאה בתוכו הבית טמא טומאה בבית מה שבתוכו טהור היתה אחת טמאה ונתונה באמצע ויש במקומה טפח על טפח על רום טפח טומאה בתוכה הבית טמא טומאה בבית מה שבתוכו טמא אין במקומה טפח על טפח על רום טפח טומאה בתוכו הבית טמא טומאה בבית מה שבתוכו טהור: 
  הלכה ג
פיטוס שהוא עומד בתוך הבית מן הארץ ועד הקורות אם אין בין פיו לקורות פותי טפח ובין שוליו לארץ פותי טפח טומאה בתוכו הבית טמא טומאה בבית מה שבתוכו טהור שדרך הטומאה לצאת ואין דרכה ליכנס אם יש בין פיו לקורות פותי טפח ובין שוליו לארץ פותי טפח טומאה בתוכו הבית טמא טומאה בבית מה שבתוכו טמא היה פי צר ואין בין הוגנו לקורות פותי טפח הרי זה מציל ואם לאו אין מציל עד שיהא מהוגנו פותי טפח היו שוליו חדין ואין בין שוליו לארץ פותי טפח הרי זה מציל ואם לאו אינו מציל עד שיהא בשוליו פותי טפח: 
  הלכה ד
היתה כוורת פחותה פקוקה בקש אפילו גבוהה מן הארץ אמה הרי זו מצלת כוורת שהיא עומדת בתוך הפתח סותמת את כל הפתח אם אין בין פיה לשקוף פותי טפח ובין שוליה לארץ פותי טפח טומאה בתוכה הבית טהור טומאה בבית מה שבתוכה טמא שדרך הטומאה לצאת ואין דרכה ליכנס אם יש בין פיה לשקוף פותי טפח טומאה בתוכה הבית טמא טומאה בבית מה שבתוכה טמא אם אין בין דופנות לפצימין פותי טפח ובין שוליה לארץ פותי טפח טומאה בתוכה הבית טהור טומאה בבית מה שבתוכה טהור: 
  הלכה ה
שתי כוורת שהן עומדות בתוך הפתח וסותמות את כל הפתח אם אין שוליה של זו על גבי שוליה של זו אם אין בין העליונה לשקוף פותי טפח ובין פי התחתונה לארץ פותי טפח טומאה בתוכו הבית טהור טומאה בבית מה שבתוכו טהור שדרך הטומאה לצאת ואין דרכה ליכנס אם יש בין פי העליונה לשקוף פותי טפח ובין פי התחתונה לארץ פותי טפח טומאה בתוכה הבית טמא טומאה בבית מה שבתוכו טמא הכלים שביניהן טהורין אם יש בין דופנותיהן לפצימין פותי טפח וביניהן לארץ פותי טפח טומאה בתוכם הבית טהור טומאה בבית מה שבתוכו טהור נטמאת אחת מהן היא טמאה והבית וחברתה טהורין וכן פיה של זו על גבי שוליה של זו וכן שוליה של זו על גבי שוליה של זו ואיזו היא מחולחלת כל שיש לה טפח מארבע רוחותיה ומשלש רוחותיה ומשתי רוחותיה זו כנגד זו: 
  הלכה ו
איזו היא אפוסה כל שאין לה טפח מרוח אחת מודה ר' אליעזר ור' שמעון בטומאה תחת הפקוק טומאה בוקעת ועולה בוקעת ויורדת היתה יושבת על שוליה באויר טומאה בתוכה ומטמא הנוגע בה מכל מקום טמא דברי ר' מאיר וחכמים אומרים אינו טמא אלא כנגד כסויה בלבד היתה כפויה על פיה הנוגע בה מכל מקום טמא: 
  הלכה ז
ארון שהוא חקוק בסלע ומכוסה הנוגע בה מכל מקום טהור ואינו טמא אלא פיו שאינו טמא אלא כנגד חללו בלבד היתה בנוייה בכותלה של נפש אם היתה נראית כל שהיא לתוך הנפש הנכנס לתוכה טמא ואם לאו אינו טמא אלא כנגד כסויה בלבד בנה נפש על גבה הרי הוא כקבר סתום ומטמא מכל סביביה: 
  הלכה ח
העשויה כמין דלוסקים הנוגע בה מכל מקום טהור הנוגע בשעוה שלה ר' אליעזר מטמא ור' יהשע אומר מטפח ולמעלה טהור מטפח ולמטה טמא שאין מעלין עולת הגבוה מן הארץ טפח: 
  הלכה ט
חבית שהיא יושבת על שוליה באויר וכזית מן המת נתון תחתיה כנגד קורקורתיה טומאה בוקעת ועולה בוקעת ויורדת והחבית טמאה כזית מן המת מקצתו נתון תחת דופנה ומקצתו נתון תחת קורקרתה כל שכנגד הטומאה בין מלמעלה בין מלמטה טמאה וכל שאינו כנגד הטומאה בין מלמעלה בין מלמטה טהור ואם יש בדופני פותי טפח הכל טמא שני חצאי זיתים אחד נתון תחת דופנה ואחד נתון תחת קורקורתה כל שכנגד הטומאה בין מלמעלה ובין מלמטה טמא וכל שאינו כנגד הטומאה בין מלמעלה בין מלמטה טהור היה זה שנתון תחת משוך כנגד קורקורתה כאילו כולו כנגד קורקורתה וזה שנתון תחת קורקורתה משוך תחת דופנה כאלו כולו תחת דופנה: 
  הלכה י
היתה כפויה על פיה ויש בדופנה פותי טפח ואין בהוגנה פותי טפח יש בהוגנה פותי טפח ואין בדופנה פותי טפח כל שכנגד הטומאה בין מלמעלה ובין מלמטה טמא וכל שאינו כנגד הטומאה בין מלמעלה ובין מלמטה טהור ואם יש בדופנה והוגנה פותי טפח טמא הכל טמא: 
  הלכה יא
היתה מלאה אוכלין ומשקין ומוקפת צמיד פתיל ונתונה על גב המת באויר כלים שמלמעלה ממנה ושמלמטה הימנה טמאין והאוכלין והמשקין שבתוכה טהורין היתה מוטה על צדה באויר הרי היא ככוורת לכל דבר:  תוספתא מסכת אהלות (צוקרמאנדל) פרק יא

תוספתא מסכת אהלות (צוקרמאנדל) פרק יא
  
 הלכה א
קדרה שהיא ניתנה בצד האיסקופה שאם תעלה ושפתיה משוכות מן השקוף כל שהוא טומאה בוקעת ועולה בוקעת ויורדת היתה גבוהה מן הארץ טפח וטומאה תחתיה בתוכה או על גבה הכל טמא והבית טהור בבית אין טמא אלא הבית שאם תעלה ודופנה נוגעת בשקוף בפותי טפח כל שהיא טומאה תחתיה והיא רוצצת טומאה בוקעת ועולה בוקעת ויורדת היתה גבוהה מן הארץ טפח וטומאה תחתיה תחתיה טמא תוכה וגבה הבית טהור מפני שניצלת עם דופני של אוהל בתוכה או על גבה הכל טמא והבית טהור בבית אין טמא אלא הבית שאם תעלה ודופנה נוגעת בשקוף בפותי טפח טומאה תחתיה והיא רוצצת טומאה בוקעת ועולה בוקעת ויורדת: 
  הלכה ב
היתה גבוהה מן הארץ טפח טומאה תחתיה או בבית תחתיה והבית טמא תוכה וגבה טהור בתוכה או על גבה הכל טמא שאם תעלה ושפתיה אוכלות בשקוף כל שהוא טומאה תחתיה והיא רוצצת טומאה בוקעת ועולה בוקעת ויורדת: 
  הלכה ג
היתה גבוהה מן הארץ טפח אם יש בדופנה פותי טפח וטומאה תחתיה או בבית או בתוכה או על גבה הכל טמא אין בדופנה פותי טפח טומאה תחתיה תחתיה טמא תוכה וגבה והבית טהור מפני שניצלת עם דופני של אוהל בתוכה או על גבה הכל טמא והבית טהור בבית הוא טמא בלבד: 
  הלכה ד
היתה נתונה תחת ארובה שאם תעלה ושפתיה נוגעות בתקרה כל שהיא טומאה תחתיה והיא רוצצת טומאה בוקעת ועולה בוקעת ויורדת היתה גבוהה מן הארץ טפח וטומאה תחתיה או בבית או בתוכה או על גבה הכל טמא שאם תעלה עולה ויושבת בארובה ואופצת את כל: 
  הלכה ה
ארובה וטומאה תחתיה והיא רוצצת טומאה בוקעת ועולה בוקעת ויורדת היתה גבוהה מן הארץ טפח טומאה תחתיה או בבית תחתיה והבית טמא תוכה וגבה טהור בתוכה או על גבה כנגדו עד לרקיע טמא שאם תעלה עולה והולכת בארובה ואין בינה לארובה פותי טפח וטומאה תחתיה והיא רוצצת טומאה בוקעת ועולה בוקעת ויורדת היתה גבוהה מן הארץ טפח וטומאה תחתיה תחתיה טמא תוכה וגבה והבית טהור מפני שניצלת עם דופני של אוהל בתוכה או על גבה הכל טמא שאם תעלה עולה והולכת בארובה ויש בינה לארובה פותח טפח וטומאה תחתיה והיא רוצצת טומאה בוקעת ועולה בוקעת ויורדת היתה גבוהה מן הארץ טפח טומאה תחתיה תחתיה טמא תוכה וגבה והבית טהורין מפני שנידונית כשיפועי אוהלין בתוכה או על גבה הכל טמא והבית טהור בבית אין טמא אלא הבית: 
  הלכה ו
ארובה שהיא לאויר ואין בה פותח טפח וכזית מן המת נתון תחתיה ונתן דבר שהוא מקבל טומאה אם יש שם פותי טפח הכל טמא ואם לאו אינו טמא אלא כנגד כזית מן המת בלבד: 
  הלכה ז
ארובה שהיא לאויר ואין בה פותי טפח וכזית מן המת נתון תחתיה הבית טמא והמאהיל טמא דברי ר' מאיר ר' יהודה אומר המאהיל טהור ר' שמעון אומר אם טומאה קדמת את רגלו הבית טמא והמאהיל טמא ואם לאו הבית טמא והמאהיל טהור מקצת הטומאה בבית ומקצת כנגד ארובה הבית טמא והמאהיל טמא דברי ר' מאיר ר' יהודה ור' שמעון אומרים המאהיל טהור ר' יוסי אומר אם אין בטומאה ליחלק כגון כזית מן המת השדרה והגלגלת הבית טמא והמאהיל טהור ואם לאו הבית טמא והמאהיל טמא: 
  הלכה ח
שני חצאי זיתים אחד נתון בתוך הבית משוך כנגד ארובה כאלו כולו כנגד ארובה כזית מן המת בפי העורב והאהיל על גבי ארובה שאין בה פותי טפח הבית טמא ור' יוסי מטהר עד שיהא בטומאה משך פותי טפח: 
  הלכה ט
קלל של חטאת שהוא נתון בארובה אם משלשל טמא ואם אינו משלשל טהור במה דברים אמורים בארובה שאין בה פותח טפח אבל בארובה שיש בה פותח טפח בין משולשל ובין שאינו משולשל טמא במה דברים אמורים בשל חרס אבל בשל אבן בין שיש בארובה פותח טפח בין משולשל ובין שאינו משולשל טהור: 
  הלכה י
ארובה שבין הבית לעלייה ואין בה פותח טפח טומאה בבית כלים שבעלייה טהורין טומאה בעלייה כלים שבבית טהורין שאני רואה את הקורות כאלו הן יורדות וסותמות דבר אחר אין טומאה נכנסת לאהל ואין יוצאה הימנו אלא בפותח טפח כלים שכנגד הבית רבי מטמא וחכמים מטהרין אמר רבי רואה אני את דבריהם מדברי: 
  הלכה יא
ארובות זו על גב זו ויש בהן פותח טפח ונתון דבר שהוא מקבל טומאה אם יש שם פותח טפח הכל טמא ואם לאו אין טמא אלא כנגד התחתונה בלבד מרחיבות מלמעלה ומצירות מלמטה מן הצד ולמטה טמא מן הצד ולמעלה טהור מרחיבות ולמטה ומצירות מלמעלה אינו טמא אלא כנגד הצד בלבד:  תוספתא מסכת אהלות (צוקרמאנדל) פרק יב

תוספתא מסכת אהלות (צוקרמאנדל) פרק יב
  
 הלכה א
וכמה יהיה הסדק הזה בית הלל אומר כל שהוא מלא החוט המשקולת ור' יוסי אומר משם בית הלל פותח טפח אמר רבי תמיה אני אם אמר ר' יוסי בפותח טפח לא אמר אלא בכזית מן המת בלבד טומאה מבפנים וכלים מבחוץ אף על פי שאין בסדק אלא כל שהוא מלא חוט המשקולות הרי זה מפסיק: 
  הלכה ב
סאה כפויה על פיה חבית כפויה שני כפיתין זה על גבי זה ואבן על גבי הכפיתין מביאות את הטומאה סאה יושבת כדרכה וחבית יושבת כדרכה נוד תפוח כר מלא תבן כסת מלאה מוכין כסות מלאה מטפחות שתי אבנים זו על גבי זו וכיפת על גבי האבן אין מביאות את הטומאה: 
  הלכה ג
כלב שאכל בשר המת ונכנס לבית הבית טהור שכל הבלועין באדם ובבהמה בחיה ובעופות טהורין הקיאן הבית טמא מת אם שהה במעיו עד שהוא חי שלשה ימים מעת לעת הבית טמא ובעופות ובדגים מיד ר' יהודה בן בתירה אומר בדגים מיד ובעופות מעת לעת ר' אלעזר אומר משם ר' יהודה בן בתירה זה וזה מעת לעת: 
  הלכה ד
הדות שבבית והמנורה בתוכו והפרח שלה יוצא וכפישה נתונה עליו במה דברים אמורים בשל מתכות אבל בשל עץ הרי זה חוצץ ר' אלעזר בר' יוסי אומר במה דברים אמורים בשל עץ אבל בשל מתכות נטמא ואין כלי טמא חוצץ: 
  הלכה ה
נסר שהוא נתון על פי הדות וטומאה תחתיו או על גבי כלים שכנגד העודף מכאן ומכאן טמאין היתה כפישה ויש לה ליזבז טפח וטומאה תחת הכלים שכנגד העודף מכאן ומכאן טמאין אם היתה חלוקה הרי היא כנסר כלים שכנגד העודף מכאן ומכאן טהורין: 
  הלכה ו
כותלי הבית וכותלי הדות שהיו שוין זה לזה וטומאה בין בבית ובין בדות כלים שבכותלי הבית ושבכותלי הדות נידונים מחצה למחצה ואם כותלי הבית רחבין משל דות וטומאה בתוך הבית כלים שבכותלי הדות נטמאין ושבכותלי הבית נידונין מחצה על מחצה אם היו כותלי הדות רחבין משל בית וטומאה בבית כלים שבכותלי הדות טהורין שבכותלי הבית נידונין מחצה על מחצה:  תוספתא מסכת אהלות (צוקרמאנדל) פרק יג

תוספתא מסכת אהלות (צוקרמאנדל) פרק יג
  
 הלכה א
נסר שהוא נתון על פי תנור ישן וטומאה תחתיו או על גביו הכל טמא והתנור טמא ור' יוחנן בן נורי מטהר בתנור היה ראשו אחד נתון על פי תנור חדש וראשו אחד נתון על פי תנור ישן או שהיו שנים ישנים אחד ואחד מכאן וחדש באמצע ר' יוחנן בן נורי מטהר בתנור: 
  הלכה ב
נסר שהוא נתון על פי תנור ומוקף צמיד פתיל טומאה תחתיו או על גביו הכל טמא וכנגד אוירו של תנור טהור טומאה עד אוירו של תנור כנגדו עד לרקיע טמא: 
  הלכה ג
סרידא שהיא נתונה על פי תנור ויצאה כל שהוא ויש לה ליזבז טפח טומאה תחתיה כלים שעל גבה טהורין טומאה על גבה כלים שתחתיה טהורין ואם היתה חלוקה הרי היא כנסר וצריכה פותח טפח ומודה ר' אליעזר באבטו שעשאו מתחלה שהוא מביא את הטומאה: 
  הלכה ד
סנדל של עריסה שפחות ממעזיבה שיעורו בפותח טפח נפתח הבית מאליו שיעורו מלא האגרוף היה טיט צף תחתיו כל שהוא ומחצי מעזיבה ולמעלה בין שיש בו כשיעור בין שאין בו כשיעור הבית טהור מחצי מעזיבה ולמטה אם יש בו כשיעור הבית טמא ואם לאו מונין בו כדרך שמונין במת: 
  הלכה ה
מלבין שהוא מלביש בפיקות תינוק טמא טומאת שבעה מסורג בחבלים תינוק טמא טומאת ערב הדף של קנים שהוא מסורג בחבלים ועשוי בטיט ככר לושה במי פירות נתונה על גביו הרי זו מביאה וחוצצת ר' יוחנן בן נורי אומר כל העגולין טהורין אין מביאין טומאה חוץ מעיגולי דבלה מפני שהן יושבין תחתיהן בפקועות: 
  הלכה ו
גמל שהוא עומד באויר טומאה תחתיו כלים שעל גביו טהורין טומאה על גביו כלים שתחתיו טהורין היה רבוץ טומאה תחתיו כנגדו עד התהום טמא ועל גביו כנגדו עד לרקיע טמא טומאה תחת רגליו או על גב רגלו והיא רוצצת טומאה בוקעת ועולה בוקעת ויורדת נתן נסר על גבה טמאה בצד זה כלים שבצד השני טמאין: 
  הלכה ז
קורות הבית והעליה שהיו עליונות מכוונות כנגד התחתונות טומאה תחתיהן תחתיהן טמא ביניהן ביניהן טמא ועל גביהן טהור על גביהן כנגדו עד לרקיע טמא ותחתיהן טהור במה דברים אמורים בזמן שיש בהן פותח טפח אין בהן פותח טפח טומאה בוקעת ועולה בוקעת ויורדת היו עליונות ניראות סותמות בבין התחתונות טומאה תחתיהן וביניהן טמא וביניהן ביניהן ותחתיהן טמא על גביה טהור על גביהן כנגד עד הרקיע טמא ותחתיהן וביניהן טהור במה דברים אמורים בזמן שיש בהן פותח טפח וביניהן פותח טפח אין ביניהן פותח טפח וטומאה תחתיהן תחתיהן טמא ביניהן ועל גביהן טהור ביניהן או על גביהן אפילו כנגדו עד הרקיע טמא ותחתיהן טהור במה דברים אמורים בזמן שיש בהן פותח טפח אין בהן פותח טפח טומאה בוקעת ועולה בוקעת ויורדת: 
  הלכה ח
סאה שהיא מוטה על צדה באויר אינה מביאה טומאה תחת כולה עד שיהא בהיקף ארבעה טפחים ומחצה אם היתה גבוהה חצי טפח עד שיהא בהיקפו שלשה טפחים: 
  הלכה ט
עמוד שהוא מוטל באויר אינו מביא טומאה תחת דופנו עד שיהא בהיקפו עשרים וארבעה טפחים ר' יוסי אומר עשרים וחמשה שהיה ר' יוסי אומר אין לך עשרים וחמשה שאין הארץ אוכלת בהן טפח וכן הוא אומר ויהיו הרמונים תשעים וששה רוחה ואומר כל הרמונים מאה על הסבכה סביב אי אפשר לומר מאה שבכה שהרי נאמר תשעים וששה ואי אפשר לומר תשעים וששה שכבר נאמר מאה אמור מעתה ארבעה בלועין בכותל ותשעים וששה נראין מבחוץ וחצר שלו נידון כשיפולי אוהלין: 
  הלכה י
כזית מן המת מודבק באסקופה ר' אליעזר מטמא את הבית ור' יהשע מטהר היה נתון תחת אסקופה נדון מחצה על מחצה לטמא את הבית דברי ר' יעקב אמר ר' שמעון לא נחלק ר' אליעזר ור' יהשע על הנתון תחת האסקופה שהבית טהור על מה נחלקו על המודבק באסקופה שר' אליעזר מטמא את הבית ור' יהשע מטהר מודבק בשקוף הבית טמא ור' יוסי מטהר עד שיהיה בטומאה משך פותח טפח: 
  הלכה יא
שני חזיזין זה על גב זה וטומאה בכותל שביניהן אם היתה נראית כל שהוא לתוך אחד מהן הוא טמא וחברו טהור ואם לאו נדון מחצה על מחצה: 
  הלכה יב
קוברי המת שהיו עוברין ברשות הרבים מצטרף אהילו עם אוהל המת החלון לטמא את הבית דברי ר' אליעזר ור' יהשע אומר אין מעלין את הנמוך לצרף אוהל עם אוהל:  תוספתא מסכת אהלות (צוקרמאנדל) פרק יד

תוספתא מסכת אהלות (צוקרמאנדל) פרק יד
  
 הלכה א
פתח שעשאו למאור שיעורו מלא המקדח הגיפו למאור שיעורו בפותח טפח שתי חלונות זו לפנים מזו החיצונה העשויה למאור שיעורו מלא המקדח נוטל פקק איספקלריא שיערו מלא האגרוף ואלו הן שירי המאור חלון שהיה סותמו ולא היה לה טיט לגומרה או שקראו חברו או שחשיכה לילי שבת ואלו הן שירי המאור רוב אצבעים עם רוחב הגודל: 
  הלכה ב
חלון שבין שני בתים שיעורה בפותח טפח סתר את החיצון אף על פי שלא חשב עליה שיעורה מלא המקדח נתן התקרה באמצע חלון התחתון בפותי טפח והעליון מלא המקדח: 
  הלכה ג
רפפות אלו הן סריגות אלו של אוצרות אלו של איקלטאות רבן שמעון בן גמליאל אומר חלונות שבכרכים שיעורן בפותח טפח שלא נעשו אלא להיות מכניסין בהן את הרוח: 
  הלכה ד
ר' יהודה אומר בהן שלש מדות משום ר' עקיבא אומר העושה לצאת ולשמירה ולזון את עיניו כל שהן להכנסת כלים ולהוצאת כלים לתשמיש ולנר שיעורו בפותח טפח לקנח ולאיצבתו בית שמאי אומרים במילואו ובית הלל אומרים בפותח טפח אפילו קוליתו של עו"ג הרי זה ממעטת הטפח: 
  הלכה ה
וכן היה ר' יהודה אומר פחות מכזית בשר ממעט על ידי רובע עצמות פחות מעצם כשעורה ממעט על ידי כזית בשר וכזית מן הנבלה וכעדשה מן השרץ אין ממעטין ור' יהודה אומר ממעטין זה הכלל אמר רבי כל טומאה שאינה מן המת או שהיא מן המת ואינה מצטרפה עם אותה הטומאה הרי זה ממעטת: 
  הלכה ו
עשבים שתלשן והניחן בחלון או שעלו מעליהן והעוף ששכן בחלון ומטלית שהיא פחותה משלש על שלש והאבן והבשר המדולדלין בבהמה ובחיה ובעופות והגוי והבהמה בן שמונה וכלי חרס והאוכלין והמשקין וספר תורה והמלח הרי אלו ממעטין אבל השלג והברד והכפור והגליד והמים אין ממעטין: 
  הלכה ז
זיז שעל גבי שירי המאור שיעורו ברום אצבעיים על רוחב הגדול שעל גבי מלא מקדח כל שהוא ר' יוסי אומר במילואו וזיז שעל גבי הפתח שיעורו בכל שהוא סתמו שיעורו בפותח טפח פתחו שיעורו בכל שהוא: 
  הלכה ח
שני זיזין זה על גבי זה והפתח תחתיהן התחתון כל שהוא והעליון אפילו תוך שלשה נדבכות שהם שנים עשר טפחים שיעורו בפותח טפח סתר את התחתון או שהעדיף עליו שיעורו כל שהוא שני פתחים זה על גבי זה והזיז למעלה מהן לעליון כל שהוא ולתחתון אפילו בתוך שלשה נדבכות שהן שנים עשר טפחים שיעורו בפותח טפח סתם את העליון או שהיה עודף על התחתון טפח מכאן וטפח מכאן שיעורו בכל שהוא: 
  הלכה ט
אימתי אמרינין כל שהוא היוצא אבל לא לגבלת עד שיהא בו פותח טפח ואיזו היא גבלית כל שמינקה מכאן ומכאן ומשוייר מן האמצע: 
  הלכה י
ר' יוסי בר' יהודה אומר העטרות והפתויין והציורין מביאין את הטומאה רבי אומר החמירו בקנה יותר מן הזיז שהקנה מטלטל והזיז אינו מטלטל זיז שהוא יוצא מן הכותל ויש בו פותח טפח טומאה תחתיהן וכלים בכותל ועליהן כקליפת השום טהורין טומאה בכותל וכלים תחתיהן ועליהם כקליפת השום טהורין:  תוספתא מסכת אהלות (צוקרמאנדל) פרק טו

תוספתא מסכת אהלות (צוקרמאנדל) פרק טו
  
 הלכה א
טבלות של שיש חלקות ונתונות זו על גבי זו טומאה תחת אחת מהן ואפילו גבוהות מן הארץ אמה טומאה בוקעת ועולה בוקעת ויורדת טבלות נוגעות זו בזו ושולחנין נוגעין זה בזה מונין בהן כדרך שמונין במת טבלא בצר רגלו של שלחן וטומאה תחת טבלא הנוגע בין בטבלא ובין בשלחן טמא טומאת שבעה טומאה תחת השלחן הנוגע בשלחן טמא טומאת שבעה ובטבלא טמא טומאת ערב: 
  הלכה ב
המאהיל כנגד הרבוע טמא שלא כנגע הרבוע טהור ר' מנחם בר' יוסי אומר בין כך ובין כך טמאין מפני שהן נדונין כקרן טבלא כלים שכנגד הרבוע טמאין שלא כנגד הרבוע טהורין ר' מנחם בר' יוסי אומר בין כך ובין כך טמאין מפני שהן נידונין כקרן טבלא: 
  הלכה ג
חביות שהן מוטות על צדיהן באויר הוגנה של זו על גבי דופנה של זו והוגנה של זו על גבי דופנה של זו גבוהות מן הארץ טפח ובהוגנין פותח טפח טומאה תחתיהן תחתיהן ועל גביהן טמא על גביהן על גביהן ותחתיהן טמא ותוכיהן טהור גבוהות מן הארץ טפח ואין בהוגניהן פותח טפח וטומאה תחת אחת מהן תחתה ועל גבה טמא על גבה על גבה ותחתיה טמא ותוכה טהור במה דברים אמורים בטהרות אבל אם היו טמאות וגבוהות מן הארץ טפח טומאה תחת אחת מהן תחת כולן טמא: 
  הלכה ד
בית שחצצו בנסרין או ביריעות מן הצדדין או מן המקורות וטומאה בכותל כלים שבחצץ טמאים ושבכותל מאחריו ושבמעזיבה מעל גביו נידונין מחצה על מחצה ואם יש שם ארבעה בטל הכותל רבי אומר האומר טפח הוא אומר ארבעה האומר ארבעה אינו אומר טפח חצצו מארצו וטומאה בחצץ כלים שבבית טמאין טומאה בבית כלים שבחצץ טהורין אם יש במקומן טפח על טפח על רום טפח טהור ואם לאו טמאין ושבקרקע טמאין טומאה בקרקע כלים שבחצץ טהורין ושבבית טמאין: 
  הלכה ה
בית שהוא מלא תבן ויש בינו לבין הקורות פותח טפח וטומאה בפנים כל שכנגד יציאת הטומאה במלאו של פתח טמא ובאכסדרא אינו טמא אלא כנגד הטומאה מן הקורות ולחוץ ור' יוסי אומר תבן שאינו עתיד לפנותו הרי הוא כעפר ועפר שהוא עתיד לפנותו הרי הוא כתבן: 
  הלכה ו
גל של צרורות וכן כרי של תבואה וטומאה בתוכן טומאה בוקעת ועולה בוקעת ויורדת ואם יש במקום הטומאה טפח על טפח על רום טפח הרי הוא כקבר סתום ומטמא מכל סביביו: 
  הלכה ז
ואיזה הוא חצר הקבר זו הגת שהמערות פתוחות לתוכו אם יש בה כשיעור הנכנס לתוכה טמא במה דברים אמורים בזמן שאינה פתוחה לאויר אבל בזמן שפתוחה אפי' אינו מרוחק מן השקוף אפילו כל שהוא טהור ובלבד שלא יגע בשקוף: 
  הלכה ח
גל של צרורות שעשאו גולל לקבר הנוגע בו עד ארבעה טפחים טמא דברי ר' יהודה וחכמים אומ' אין טמא אלא הסדר הפנימי צרכו של קבר אמר רבי נראין דברי ר' יהודה בזמן שאין עתיד לגוד ודברי חכמים בזמן שהוא עתיד לגוד: 
  הלכה ט
חבית שהיא מלאה משקין ומוקפת צמיד פתיל ועשאה גולל לקבר אמר ר' אליעזר בר' שמעון בזו בית שמאי מטמאין ובית הלל מטהרין אמרו בית שמאי לבית הלל וכי מי עלול לקבל טומאה אדם או משקין אמרו להן משקין אמרו להן וכי מה אדם שאינו עלול לקבל טומאה כיון שנגע בה טומאה נטמא משקין שבתוכו אינו דין שיהו טמאין אמרו להם בית הלל אי אתם מודים בטהור שבלע טבעת טהורה נכנס לאוהל המת שאף על פי שטמא טומאת שבעה הטבעת טהורה אמרו להן בית שמאי לא אם אמרתם בטבעת שאינה מטמאה במשא הזב תאמרו במשקין שמטמאין במשא הזב אמרו להן בית הלל אנו דנין טומאת שבעה מטומאת שבעה ואתם דנין טומאת שבעה מטומאת ערב מוטב לדון טומאת שבעה מטומאת שבעה מלדון טומאת שבעה מטומאת ערב: 
  הלכה י
דבר אחר אדם הנוגע במת מטמא כלים וכלים הנוגעין במת מטמאין אדם אדם הנוגע במת מטמא כלי חרס ואין כלי חרס הנוגעין במת מטמא אדם והלא דברים קל וחומר ומה אם אדם שהוא מטמא מן המת ומן הנוגע במת לטמא את הנוגע בו מציל על מה שבתוכו כלי חרס שאינו מטמא מן המת ומן הנוגע במת לטמא את הנוגע בו אינו דין שיציל על מה שבתוכו: 
  הלכה יא
אמר ר' שמעון לא היו זקוקין לדחוק לכך ממקום שאדם מטמא משם משקין מטמאין ממקום שהמשקין מצילין משם אדם ניצל היכן אדם מטמא בגלוי אף משקין בגלוי היכן משקין מצילין בפנים אף אדם שנתנו בפיטס והקיפו צמיד פתיל ועשאו גולל לקבר טהור: 
  הלכה יב
כל המטלטלין מביאין את הטומאה בעובי המרדע אמר ר' טרפון אקפח את בני שהלכה זו מקופחת אינו יודע חוזיו של דבר מה הוא אלא ששמע השומע וטעה ומעשה באחד שהיה עובר ומרדע על כתיפיו והאהיל צידו אחד על הקבר וטמאוהו משום שהאהיל על המת והשומע שמע וטעה: 
  הלכה יג
אמר ר' יהודה מעשה באחד שחרש וניער את המחרישה ונמצאת גולגלת שלמה דבוקה במחרשה וטמאוהו משום שהאהיל על המת והשומע שמע וטעה אמר ר' יהודה מעשה באחד שחרש וניער את המחרישה ונמצאת גלגולת שלמה דבוקה במחרישה וטמאוהו משום שהסיט את המת והשומע שמע וטעה: 
  הלכה יד
המרדע שנתנו על גבי בהמה וראשו אחד נתון על גבי המת וראשו אחד נתון על גבי אדם ראשו אחד נתון על גבי המת וראשו אחד נתון על גבי כלים טהורין ולא אמרו אלא אדם הנושא בלבד:  תוספתא מסכת אהלות (צוקרמאנדל) פרק טז

תוספתא מסכת אהלות (צוקרמאנדל) פרק טז
  
 הלכה א
התלולות הקרובות בין עיר לעיר ובין לדרך אחד חדשות ואחד ישנות טמאין מפני שהנשים קוברות שם את נפליהן ומוכי שחין את איבריהן הרחוקות חדשות טהורות ישנות טמאות שאני אומר שמא היה שם דרך או עיר ואיזו הוא תלולות זו תלולות של עפר שעל גבי בקוע המאהיל על מקצתה טמא ואין צריך לומר כנגד כלה עפרה טמאה משום עפר תלולות חתל ממנה עפר וסמכו לה אין בו משום עפר תלולות התלולות שהיתה טמאה וטהורה הרי זו טהורה ואין חושש שמא נטמאת: 
  הלכה ב
אחד המוציא שלשה מתים ואחד המוציא שלשה כוכין ואחד המוציא כוך בקיע ומערה אחד מצא עשרה ואין ביניהן מארבע אמות ועד שמונה יש להם תפיסה ואין להם שכונות קברות דברי ר' שמעון וחכמים אומרים רואה את האמצעיים כאילו אינן והחיצונין מצטרפין מארבע אמות ועד שמונה מצא ראשו של זה בצד מרגלותיו אין לו תפיסה ואין לו שכונות קברות ראשו של זה בצד מרגלותיו של זה וראשו של זה בצד מרגלותיו של זה וראשו של זה בצד מרגלותיו של זה יש להן תפיסה ואין להן שכונות קברות והחסר אין לו תפיסה ואין לו שכונת קברות ואי זה חסר רבי אומר כדי שינטל מן החי וימות מצא שנים כתחלה ואחד ידוע יש לו תפיסה ואין להן שכונות קברות: 
  הלכה ג
מעשה בר' ישבב שבדק ומצא שנים בתחלה ואחד היה ידוע עשה להן תפיסה עשה להן שכונות קברות כשבא אל ר' עקיבא אמר כל שיגעת לריק יגעת אף אתה היית צריך לבדוק כל קברי ארץ ישראל הידועין ולא אמרו אלא המוצא שלש כתחלה: 
  הלכה ד
מצא אחד בצד רשות הרבים מכאן ושנים בצד רשות הרבים מכאן בודק מכאן ומכאן ומניח את רשות הרבים שנים בצד גדר ואחד בצד גדר מכאן אין צריך לבדוק את מקום הגדר שכן דרך הבונה להיות בודק עד שמגיע לסלע או לבתולה: 
  הלכה ה
ואיזו היא בתולה כל שאין בה רושם ואין עפרה תיחוח בדק והגיע למים הרי זו בתולה בדק ומצא שם חרס הרי זו כבתולה: 
  הלכה ו
הבודק בית שמאי אומרים בודק שתים ומניח אמה ובית הלל אומרים בודק אמה ומניח אמה דברי ר' עקבא וחכמים אומרים בית שמאי אומרים בודק אמה ומניח אמה ובית הלל אומרים בודק אמה ומניח שתים: 
  הלכה ז
הבודק את העפר ממקום הטומאה אוכל בדמעו ר' יהודה אומר צובר עפרה אמה של זו על גבי עפרה של זו ורבותינו אמרה עפרה טהור: 
  הלכה ח
הבודק אוכל בדמעו מפקיח הגל אין אוכל בדמעו שאלו תלמידיו את רבן יוחנן בן זכאי בודק מהו שיאכל אמר להם אינו אוכל אמרו לו למדתנו שיאכל אמר להם יפה אמרתם מעשה שעשו ידי וראו עיני ושכחתי כששמעו אזני על אחת כמה וכמה ולא שהיה יודע אלא שהיה מבקש לזרז את התלמידים ויש אומרים את הלל הזקן שאלו ולא שהיה יודע אלא שהיה מבקש לזרז את התלמידים ר' יהשע אומר השונה ואינו עמל כאיש זורע ולא קוצר והלמד תורה ושוכח דומה לאשה שיולדת וקוברת ר' עקיבא אומר זמר בי תדירה זמר: 
  הלכה ט
נמצאת אומר שלש קברות הן קבר הנמצא מפנין אותו פנוהו ממקומו טהור ואסור בהנאה קבר המזיק את הרבים מפנין אותו פנוהו מקומו טמא ואסר בהנאה קבר הידוע אין מפנין פנוהו מקומו טהור ומותר בהנאה: 
  הלכה י
שדה שאבד קבר בתוכה הנכנס לתוכה טמא בדק ומצא בה קבר הנכנס לתוכה טהור שאני אומר קבר שאבד הוא קבר הנמצא בדק ומצא בתוכה שלש קברות הנכנס לתוכה טהור ואין חוששין שמא שכונת קברות הן: 
  הלכה יא
המפנה קברו לרשות הרבים והלך לשם אדם מפנה עצם עצם והכל טהור מי שנפחת קברו בתוך שדהו אומרים לו מלקט עצם עצם והכל טהור: 
  הלכה יב
מעשה ביהודה והלל אחין בניו של רבן גמליאל שהיו מהלכין בתחום עוני מצאו אדם אחד שנפחת קברו בתוך שדהו אמרו לו מלקט עצם עצם והכל טהור: פוסא שמטילין לתוכה הרוגים והנקבר שלא ברשות אין לו תפיסת קברות ואין לו שכונת קברות רבן שמעון בן גמליאל אומר נפלים אינן קונין את הקבר ואין להן תפיסה והנקבר שלא ברשות יש לו תפיסה: 
  הלכה יג
ר' יהודה אומר בור שמטילין נפלים לתוכו טהור אמר ר' יהודה מעשה בשפחתו של מציק אחד ברמון שהטיל נפל לבור ובא כהן אחד והציץ לידע מה הפילה ובא מעשה לפני חכמים וטהרוהו מיד מפני שחולדה וברדלה גוררין אותו מיד: 
  הלכה יד
קבר שסתם פתחו אינו מטמא מכל סביביו פרץ את פצימיו וחזר וסתמו מטמא מכל סביביו נפרצה בו פרצה אחת של ארבעה טפחים בין מלמעלה בין מלמטה אינו טמא אלא כנגד הפרצה בלבד היה לו פתח אחד לצפון ופתח לו פתח אחד לדרום טהור דרומי את הצפוני:  תוספתא מסכת אהלות (צוקרמאנדל) פרק יז

תוספתא מסכת אהלות (צוקרמאנדל) פרק יז
  
 הלכה א
החורש את הקבר הרי זה עושה מאה אמה לכל רוח החורש על גבי הקבר וכן החורש על גבי הארון אפילו משוקעין ברובדים ובאבנים ואפילו על גביהן רום שתי קומות הרי זה עושה בית הפרס: 
  הלכה ב
החורש מגופו של מת אינו עושה בית הפרס אין לך שעושה בית הפרס אלא החורש את הקבר בלבד ור' אליעזר בן יעקב אומר אף התלולות אמר ר' יוסי במה דברים אמורים במוריד אבל במעלה אין עושה בית הפרס: 
  הלכה ג
שלש כרשינין שאמרו הנתונין כדרכן במקום הגדר יבש אבל לא במקום הטינא והחורש משדי קסקסין ומשדה מדרון הרי זה עושה בית הפרס הבונה טהור והזורע על גביו טהור ר' מאיר אומר החורש מלוא טימיא הרי זה עושה בית הפרס: 
  הלכה ד
השותפין והאריסין האפיטרופין אין עושין בית הפרס החורש מתוך שלו או מתוך של חברו שלו עושה בית הפרס ושל חברו אין עושה בית הפרס אבל עולה הוא כמדת הפרס חזקת נפשות שבארץ ישראל טהורות חוץ מן המצויינות בלבד: 
  הלכה ה
שדה שמוחזקין בה שהיא בית הפרס אפילו היא בת ארבעת כורין אפילו משוכה היא ממקום הטומאה ואפילו טהור מקפת מארבע רוחותיה הרי היא בחזקת בית הפרס שתי שדות של בית הפרס זו על גבי זו ושטפו גשמים שלשה טפחים בין התחתונה לעליונה שתיהן טמאות ר' יוסי אומר אף על פי שאין פתחה של עלייה מכוון כנגד פתחה של בית עלייה טהורה: 
  הלכה ו
בית הפרס שטהרוהו היה זה טהור וצריך לעמוד על גבי שני תלמידי חכמים אמר ר' יהודה לא נחלקו ר' אליעזר וחכמים על עפר שהוא בא מבית הפרס הבא בירק שהוא טהור עד שיהא במקום אחד כחותם המרצופין על מה נחלקו על עפר הבא מארץ העמים בירק שר' אליעזר אומר מצטרף וחכמים אומרים אין מצטרף עד שיהא במקום אחד כחותם האיגרות: 
  הלכה ז
המביא ארובות ותנורין וספלין וכלי חרש מחוצה לארץ לארץ עד שלא הוסקו טמאין משום ארץ העמים וטהורין משום כלי חרס ומשהוסקו טמאין משם כלי חרס וטהורין משום ארץ העמים נמצאתה אומר בשעה שהן טמאין משום ארץ העמים טהורין משום כלי חרס ובשעה שטמאין משום כלי חרס טהורין משום ארץ העמים הביא עפר ממקום הטומאה וגבלו במקום הטהרה או ממקום הטהרה וגבלו במקום הטומאה טמא גבלו על גבי סלע אפילו במקום הטהרה טהור הלובן לבנים בית הפרס במקום הטומאה טמא ובמקום הטהרה טהור ר' שמעון אומר אפילו הלבינה מבית הפרס ממקום הטומאה טהור שלא אמרו גוש אלא כברייתו עפר בית הפרס שטחין בו גגות ותנורין טהור מפני שבטל: 
  הלכה ח
בית הפרס שעשה בו אשפה גבוהה עשרה טפחים ויכול להסיטו טהור עקרן ממקומו טמא רבן שמעון בן גמליאל מטהר בית הפרס שריצפו ברבידים ובאבנים שאין יכול להסיטן טהור עקרן מקומן טמא רבן שמעון בן גמליאל מטהר: 
  הלכה ט
ר' אליעזר בן יעקב אומר בית הפרס שגבשו בגבושים שאין יכול להסיטן טמא ר' שמעון בן יהודה אומר משום ר' שמעון עזקו אין לך בדיקה גדולה מזו הילך בית הפרס למטה משלש אצבעות והוציא משם עפר טהור הילך בית הפרס זה לא יהלך בבית הפרס אחר ואם הילך טהור בצר בית הפרס זה לא יבצר בית הפרס אחר ואם בצר טמא אלו דברי בית הלל: 
  הלכה י
השורף את הקש ואת התרומה שורפן במקומן ר' יהודה אומר שורפן בחוצה לארץ וכן היה ר' יהודה אומר שדה שאבד בה קבר אין ניטעת כל נטע ואין נזרעת כל זרע וחופרין בתוכו לירק ואין מקיימין בתוכה מלין וטובלין ואין נוטעין בתוכה מקשאות ומדלעות כדי שלא להרגיל רגל אדם שם: 
  הלכה יא
שדה שאבד קבר בתוכה והיא שדה כוכין שדה כוכין היא שדה שאבד קבר בתוכה ואיזו היא שדה כוכין כל שחופר בארץ ומבליע את הכוכין לצדדין: 
  הלכה יב
מצא שדה מצויינת ואין ידוע מה טיבה אם יש בה אילן בידוע שנחרש קבר בתוכה אין בה אילן בידוע שאבד קבר בתוכה אמר ר' יהודה במה דברים אמורים בזמן שיש זקן אחד או תלמיד חכם אחד שאין כל אדם בקיעין בכך: 
  הלכה יג
ר' יוסי אומר חזקת עצמות המכוסין הרי הן של אדם עד שיודע שהן של בהמה מגולין הרי הן של בהמה עד שיודע שהן של אדם מודין בית שמאי לבית הלל אין בודקין לתרומה אלא תשרף:  תוספתא מסכת אהלות (צוקרמאנדל) פרק יח

תוספתא מסכת אהלות (צוקרמאנדל) פרק יח
  
 הלכה א
חומר בארץ העמים שאין בבית הפרס ובבית הפרס שאין בארץ העמים שארץ העמים בתולה שלה טמאה ומטמאה בביאה ואין לה טהרה מטומאתה מה שאין כן בבית הפרס חומר בבית הפרס שאפילו טהרה מקפתו מארבע רוחתיו הרי הוא בחזקת בית הפרס: 
  הלכה ב
ארץ העמים אם יכול ליכנס לה בטהרה טהורה וכמה תהא סמוכה ויהא יכול ליכנס לה בטהרה רבן שמעון בן גמליאל אומר אפילו תלם אחד הרי זה מפסיק אמר ר' שמעון יכולני להאכיל את הכהנים טהרות בבורסקי שבצדון ושבעירות שבלבנוב מפני שסמוכין לים או לנהר אמרו לו הרי פסנין מפסיק: 
  הלכה ג
חזקת דרכים של עולי בבל אף על פי שמובלעות בארץ העמים טהורות רבן שמעון בן גמליאל אומר עד מקום שאדם פונה מימינו ומשמאלו: 
  הלכה ד
עיירות המובלעות בארץ ישראל כגון סוסיתא וחברותיה אשקלון וחברותיה אף על פי שפטורות מן המעשר ומן השביעית אין בהן משום ארץ העמים: 
  הלכה ה
הנכנס לארץ העמים בשידה בתיבה ובמגדל טהור בקרון בעגלה ובספינה ובאכסרא טמא המכניס ראשו ורובו לארץ העמים טמא כלי חרס שהכניס אוירו לארץ העמים טמא הספסולין והקתדראות רובן לארץ העמים טמאין: 
  הלכה ו
הכל עושין מדור העמים אפילו עבד ואפילו שפחה ואפילו סריס ואפילו קטן בן תשע שנים ויום אחד נכרי הנשוי כותית וכותי הנשוי נכרית נכרי שעבדיו כותים וכותי שעבדיו נכרים כותיים עושים מדור עמים: 
  הלכה ז
על מדור העמים תולין ר' יוסי בר' יהודה אומר אף שורפין וכמה ישהא בתוכו ויהא צריך בדיקה העיד אבא יודן איש צידן משום ר' אליעזר ארבעים יום אף על פי שאין עמו אשה והלכה כדבריו היה זה נכנס וזה יוצא ולא שהא שם ארבעים יום טהור ואם שהא שם ארבעים יום טמא: 
  הלכה ח
השומר אם שהה שם ארבעים יום טמא בזמן שנכנס ויוצא אף על פי ששהה שם ארבעים יום טהור מפני שהוא בחזקת המשתמר הכל נאמנין עליו לשמרו ואפילו עבד ואפילו אשה ואפילו סריס ואפילו קטן בן תשע ויום אחד: 
  הלכה ט
ביבין היוצאין מארץ העמים לארץ ישראל עושה להן סריגות וממעטן עד פחות מטפח: 
  הלכה י
כיצד בודקין מדור העמים ישראל נכנס ואחר כך כהן ואם נכנס כהן תחלה אף על פי מצאו רצוף בשייף או בפשיפש טמא: 
  הלכה יא
חנות אין בה משום מדור העמים אלא אם כן דר בתוכה אסטוונות אין בה משום מדור העמים אלא אם כן דר בתוכה מדור העמים אף על פי שחרב הרי זה טמא ואין מדור העמים ובית הפרס בחוצה לארץ: 
  הלכה יב
האלוריאות והאוצרות והמרחץ ובית המים בית שער ואויר החצר הבורגנין והבורדנין והצריפין והסוכות והמשיכות והאוהלין אין בהן משום מדור העמים הקסטראות והגליונות רבי מטמא וחכמים מטהרין בית החיצון ובית היינות ר' יהודה מטמא ור' יוסי מטהר בית שער ואויר החצר בזמן שהן מעורבין במדור העמים טמאין משום מדור העמים אם אין מעורבין במדור העמים אין בהן משום מדור העמים והאיסטונות אף על פי שמעורבות במדור העמים אין בהן משום מדור העמים: 
  הלכה יג
ואיזהו מזרח קיסרי מכנגד טטרפלין שלה ועד כנגד בית הגת שלה העיד יהודה הנחתום על סטיו המזרחי שהוא טהור ושאר כולה טמא משום ארץ העמים: 
  הלכה יד
ההולך מעכו לכזיב מימינו למזרח הדרך טהור משום ארץ העמים וחייב במעשר ובשביעית עד שתיודע שהיא פטורה משמאל למערב הדרך טמאה משום ארץ העמים ופטורה מן המעשרות ומן השביעית עד שתיודע שהיא חייבת עד כזיב ר' ישמעאל בר' יוסי אומר משם אביו עד לכלאבי: 
  הלכה טו
בראשונה היו אומרים תחומי אשקלון מקבר גדול ועד יגודיו ועד נגב ועד תרעין הן טמאין ונמנו עליהם חכמים וטיהרום: 
  הלכה טז
העיד ר' יהודה בן יעקב מבית גוברין ויעקב ברבי יצחק מבית גופנין על קיסרי שהחזיקו בה מעולם והתירוה שלא במנין אמר ר' חנן אותה שנה שביעית היתה והלכו גויים לקרקסיאות שלהן והניחו שוק מלא פירות ובאו ישראל ובזזום בחזירתן אמרו בואו נלך אצל חכמים שמא התירו להן חזירים: 
  הלכה יז
אמר ר' זריקא בחמשה באדר השני נמנו עליה עשרים וארבעה זקנים והתירוה שהיו הכל נכנסים לתוכה: 
  הלכה יח
מעשה בר' ור' ישמעאל בר' יוסי ור' אליעזר הקפר ששבתו בחנות של פזי בלוד והיה ר' פנחס בן יאיר יושב לפניהן אמרו לו אשקלון מה אתם בה אמר להן מוכרים חטים בבסילקאות שלהן וטובלין ואוכלין את פסחיהן לערב אמרו לו מה שנהא בה מארץ העמים אמר להן כשישהא ארבעים יום אמרו לו אם כן בואו ונמנו עליה לפוטרה מן המעשרות ולא נמנה עמהם ר' ישמעאל בר' יוסי כשיצא אמר רבי מפני מה לא נמנית עמנו אמר לו על טומאה אחת שטימאתי טיהרתי ולא מעשרות מתירא אני מבית דין הגדול שמא יריצו את ראשי:  תוספתא מסכת בכורות (צוקרמאנדל) פרק א

תוספתא מסכת בכורות (צוקרמאנדל) פרק א
  
 הלכה א
הלוקח עובר חמורו של נכרי והמוכר לו אף על פי שאינו רשאי והמשתתף לו הנותן לו בשותפות והמקבל הימנו והנותן לו בקבלה פטור מן הבכורה שנאמר בישראל ולא באחרים: 
  הלכה ב
וכן אתה אומר בכהנים ובלוים מפני שהכהנים והלוים חייבין בבכור בהמה טהורה יכול יהא חייבין בבכור בהמה טמאה תלמוד לומר באדם ובבהמה את שיש לך בו באדם יש לך בו בבהמה את שאין לו בו באדם אין לך בו בבהמה יצאו לוים מבכור בהמה טמאה אבל אין נותנין פדיון הבן ופדיון פטר חמור אלא לכהנים בלבד: 
  הלכה ג
בכל בהמה טמאה אין לך שחייב בבכורה אלא חמור בלבד בכל חיה אין לך שאסור משום מחיר אלא כלב בלבד: 
  הלכה ד
היה ר' מאיר אומר כל המקיים מצות פטר חמור מעלין עליו כאילו קיים מצות בהמה טמאה כולה כל המבטל מצות פטר חמור מעלין עליו כאילו ביטל מצות בהמה טמאה כולה: 
  הלכה ה
ר' יוסי הגלילי אומר הרי הוא אומר אך בכור שור או בכור כשב או בכור עז לא תפדה קודש הם בכור שור עד שיהא היולד והנולד שור בכור כשב עד שיהא היולד והנולד כשב בכור עז עד שיהא היולד והנולד עז ואם יש בו מקצת סימנים דומות לאמה חייב בבכורה: 
  הלכה ו
בהמה טהורה שילדה מין בהמה טמאה מותר באכילה ואם יש בו מקצת סימנין חייב בבכורה וטמאה שילדה מחמת טהורה אסור באכילה שהיוצא מן הטמא טמא והיצא מן הטהור טהור: 
  הלכה ז
דג טמא שבלע דג טהור מותר באכילה וטהור שבלע דג טמא אסור באכילה לפי שאין גידוליו: 
  הלכה ח
מפני מה אמרו דבש דבורים מותר שאין מוציאות אותו אלא מכנסות אותו דבש הזיזין אסור שאינו אלא ריר: 
  הלכה ט
ר' שמעון אומר מה תלמוד לומר גמל גמל שני פעמים לרבות את הגמל הנולד מן הפרה כנולד מן הגמלה ואם ראשו ורובו דומה לאמו מותר באכילה וחכמים אומרים והיוצא מן הטמא טמא והיוצא מן הטהור טהור שאין בהמה טמאה יולדת מן הטהורה ולא טהורה יולדת מן הטמאה ולא גסה מדקה ולא דקה מגסה ולא אדם מכולן ולא כולן מאדם: 
  הלכה י
אף על פי שאמרו בהמה טהורה דקה יולדת לחמשה חדשים בהמה טהורה גסה לתשעה חדשים בהמה טמאה גסה לשנים עשר חדש הכלב לחמשים יום חתול לחמשים ושנים חזיר לששים יום שועל וכל שרצים לששה חדשים הזאב והארי והדוב והנמר והברדלס והפיל והקוף והקיפוד לשלש שנים והנחש לשבע שנים: 
  הלכה יא
הדולפינין מולידין ומגדלין כאדם דג טמא משריץ דג טהור מטיל ביצים: 
  הלכה יב
קירבי דגים ועובר אין נאכלין אלא מן המומחה העוף נאכל במסורת נאמן צייד לומר עוף זה טהור: 
  הלכה יג
פרה שילדה מין שה אין פודין בו פטר חמור שכל מקום שנ' שה תופש כבשים ועזים גדולים וקטנים זכרים ונקבות תמימין ובעלי מומין פודה בו שונה ומשלש ומביאו בנדר ונדבה לחטאתו ולאשמו וחייב בבכורה ומתנות ר' אלעזר אומר הכלאים מן הרחל ומן הגדי פודין בו מן הכוי אין פודין בו: 
  הלכה יד
כשם שאין פודין בשחוטה כך אין פודין בפטר חמור שמת פטר חמור מצותו לקיימו שלשים יום מכאן ואילך או פודו או עורפו: 
  הלכה טו
מכמה לא יפחות ר' יוסי בר' יהודה אומר לא יפחות משוה שקל איזה הוא פדיון פטר חמור הנכנס לדיר להתעשר ישראל שהיה לו ספקות ועמד ופדאן וכן כהן שירש את אביו ואת אמו ישראל או שנתן לו במתנה פטר חמור לפדותו איזה הוא פדיון פטר חמור הנכנס לדיר להתעשר הרי שיש לו פטר חמור אין לו לפדותו: 
  הלכה טז
אמר לו כהן תנהו לו ואני פודה אותו הרי זה לא יתננו לו אלא אם כן יודע שהוא פודה אותו: 
  הלכה יז
עורפו בקופץ מאחריו וקוברו ואסור בהנאה לא ימיתנו לא במקל ולא בקנה ולא ינעול דלת בפניו בשביל שימות ואם עשה כן הרי זה יצא: 
  הלכה יח
בחייו אסור בגיזה ובעבודה ור' שמעון מתיר ובכור אדם מותר בכולן: 
  הלכה יט
חמורה שלא בכירה וילדה שני זכרים נותן טלה אחד לכהן זכר ונקבה מפריש טלה והוא לעצמו שתי חמורין בכרו וילדו שני זכרים נותן שני טלאים לכהן זכר ונקבה או שני זכרים ונקבה נותן טלה אחד לכהן שתי נקבות וזכר או שני זכרים ושתי נקבות ואין יודע אין כאן לכהן כלום אלא מפריש טלה אחד ופודה בו כל אחד ואחד לעצמן:  תוספתא מסכת בכורות (צוקרמאנדל) פרק ב

תוספתא מסכת בכורות (צוקרמאנדל) פרק ב
  
 הלכה א
הלוקח עובר פרתו של נכרי והמוכר לו אף על פי שאינו רשאי והמשתתף לו והנותן לו בשותפת והמקבל הימנו והנותן לו בקבלה פטור מן הבכורה ר' יהודה אומר אף המקבל מן הגוי אף על פי שאינו רשאי הרי זה מעלה בשיויו ונותן חצי דמיו לכהן והנותן לו בקבלה אף על פי שאינו רשאי הרי זה מעלה אותו ואפילו עשרה בדמיו ונותן כל דמיו לכהן וחכמים אומרים הואיל ואצבע הגוי באמצע פטור מן הבכורה: 
  הלכה ב
בהמת המדבר ובהמת הקדש ובהמת הגר שמת ואין לו יורשים פטורה מן הבכורה ובהמת ארנונה חייבת בבכורה: 
  הלכה ג
כל הקדשים שקדם מומן קבוע להקדישו ונפדו חייבין בבכורה ובמתנות ולדותיהן חול ונפדין תמימין ומביאן לכל זבח שירצה לפני פדיונן ומועלין בהם לאחר פדיונן ובין לפני פדיונם ובין לאחר פדיונם אין עושין תמורה בין לפני פדיונן ובין לאחר פדיונן הגוזז והעובד בהן אין לוקה את הארבעים כללו של דבר הרי הן כחולין לכל דבר ואין בהן אלא מצות עלוי בלבד: 
  הלכה ד
אבל אם קדם הקדישן את מומין או מום עובר להקדישן ולאחר מכן נולד להם מום קבוע ונפדו פטורין מן הבכורה ומן המתנות ולדותיהן קדש ואין נפדין תמימים ואין מביאין לכל זבח שירצה ולפני פדיונן מועלין בהן ולאחר פדיונן אין מועלין בהן ובין לפני פדיונן ובין לאחר פדיונן עושין תמורה ובין לפני פדיונן ובין לאחר פדיונן הגוזז והעובד בהן הרי זה לוקה את הארבעים כללו של דבר הרי הן כקדשים לכל דבר ואין בהן אלא שהותרו בשחיטה בלבד: 
  הלכה ה
המקבל צאן ברזל מן הגוי ולדות פטורין ולדי ולדות חייבין מתו אמהות והעמיד ולדות תחת אמותיהן ולדות פטורין ולדי ולדות חייבין רבן שמעון בן גמליאל אומר הן וולדותיהן וולדי ולדותיהן פטורין מן הבכורה ומן המתנות אפילו עד סוף העולם: 
  הלכה ו
רחל שילדה מין עז ועז שילדה מין רחל פטור מן הבכורה ואם יש בו מקצת סמנין חייב בבכורה: 
  הלכה ז
רחילה שלא ביכרה וילדה שני זכרים ויצא ראשיהן כאחד ר' יוסי הגלילי אומר שניהן לכהן שנ' הזכרים לי"י וחכמים אומרים אי אפשר אלא אחד לו ואחד לכהן ר' טרפון אומר היפה שבהן ר' עקיבה אומר הכושל שבהן השני ירעה עד שיסתאב וחייב במתנות ור' יוסי פוטר: 
  הלכה ח
מת אחד מהן ר' טרפון אומר יחלוקו ר' עקיבא אומר המוציא מחברו עליו להביא ראיה זכר ונקבה ואין ידוע אין כאן לכהן כלום אלא זכר ירעה עד שיסתאב וימכר ויאכל במומו לבעלים שני רחילים שלא ביכירו וילדו שני זכרים נותן שניהם לכהן זכר ונקבה זכר לכהן שני זכרים ונקבה אחד לו אחד לכהן ר' טרפון אומר היפה שבהן ר' עקיבה אומר הכושל שבהן: 
  הלכה ט
הכוי ירעה עד שיסתאב וחייב במתנות ור' יוסי פוטר אחד מהן ר' טרפון אומר יחלוקו ר' עקיבא אומר המוציא מחברו עליו הראיה: 
  הלכה י
שתי נקבות וזכר או שני זכרים ושתי נקבות ואין ידוע אין כאן לכהן כלום אלא הזכרים ירעו עד שיסתאבו ויאכלו במומן לבעלים אחת ביכרה ואחת שלא ביכרה וילדו שני זכרים אחד לו ואחד לכהן ר' טרפון אומר היפה שבהן ר' עקיבא אומר הכושל שבהן השני ירעה עד שיסתאב וחייב במתנות ור' יוסי פוטר שהיה ר' יוסי אומר כל שחליפיו ביד כהן פטור מן המתנות ור' מאיר מחייב שהיה אומר אם בכור תניהו לי ואם לאו תן לי מתנותיו מת אחד מהן רבי טרפון אומר יחלוקו ר' עקיבא אומר המוציא מחברו עליו הראייה זכר ונקבה ואין ידוע אין כאן לכהן כלום אלא הזכר ירעה עד שיסתאב ויאכל במומו לבעלים: 
  הלכה יא
הלוקח בהמה מן הגוי ואין ידוע אם ביכירה או לא ביכירה עז בת שנתה ודאי לכהן מכאן ואילך ספק רחל בת שנתים ודאי לכהן מכאן ואילך ספק פרה בת שלש ודאי לכהן מכאן ולהלן ספק וחמורה כפרה ר' יוסי בר' יהודה אומר חמורה בת ארבע עד כאן דברי ר' ישמעאל: 
  הלכה יב
וכשנאמרו הדברים לפני ר' יהשע אמר צאו ואמרו לו לישמעאל טעית אלו בולד בלבד הייתה פוטר בבהמה יפה הייתה אומר אלא אמרו סימן ולד בבהמה דקה טינוף ובגסה שליא ובאשה שפיר ושליא ואני אומר עז שטינפה בת ששה יולדת בת שנתה רחל שטינפה בת שנתה יולדת בת שתיים ר' עקיבא אומר אינה באה למדה הזאת אלא כל שידוע שביכרה אין כאן לכהן כלום ושלא ביכרה הרי זה לכהן ספק יאכלו במומן לבעלים: 
  הלכה יג
ר' אליעזר בן יעקוב אומר בהמה גסה ששפעה חררת דם טעונה קבורה ואין מטמא במשא והבא אחריה פטור מן הבכורה: 
  הלכה יד
הלוקח בהמה מיניקה מן הגוי הבא אחריה פטור בכור מספק מפני שמרחמת את שאינה יולדת רבן שמעון בן גמליאל אומר הרי הוא בחזקתו: 
  הלכה טו
וכן היה רבן שמעון בן גמליאל אומר הנכנס לתוך עדרו בלילה וראה כעשר כחמש עשרה מבכירות שילדו ולשחרית בא ומצא זכרים תלואים בזקינות ונקיבות במבכירות אינו חושש שמא בנה של זו בא אצל זו ושמא בנה של זו בא אצל זו: 
  הלכה טז
וכן היה רבן שמעון בן גמליאל אומר המוסר בהמתו לגוי לרעות אף על פי שאינו רשאי ולשחרית בא ומצא זכרים תלוים בזקינות ונקיבות במבכירות אינו חושש שמא הביא גוי את בנה של זו אצל זו ואת בנה של זו אצל זו: 
  הלכה יז
התולש צמר מבכור תם והניח בחלון אף על פי שנולד בו מום לאחר מכן ושחטו הרי זה יקבר: 
  הלכה יח
בכור בעל מום שתלש הימנו ואחר כך מת עקביה בן מהללאל מתיר וחכמים אוסרין אמר ר' יהודה מודה עקביא בזה שהוא אסור על מה נחלקו על שניטמא שתלש הימנו ואחר כך שחטו שעקביה בן מהללאל מתיר וחכמים אוסרין: 
  הלכה יט
אמר ר' יוסי מודה ר' חלפתא בזה שהוא מותר אבל בייחוד אמרו חכמים יניחנו בחלון שמא יש תקון שאם יהא אסור ואם שחטו יהא מותר על מה נחלקו על שנטמא שתלש הימנו ואחר כך מת שעקביה בן מהללאל מתיר וחכמים אוסרין:  תוספתא מסכת בכורות (צוקרמאנדל) פרק ג

תוספתא מסכת בכורות (צוקרמאנדל) פרק ג
  
 הלכה א
עד כמה ישראל חייבין ליטפל בבכור בבהמה דקה שלשים יום ובגסה חמשים יום ר' יוסי אומר בדקה שלשה חדשים מפני שטיפולה מרובה: 
  הלכה ב
בכור תם בזמן הזה רשאי לקיימו שתים ושלש שנים עד שלא הראהו למומחה משהראהו למומחה נולד בו מום בתוך שנתו רשאי לקיימו כל שנים עשר חודש לאחר שנים עשר חודש אין רשאי לקיימו שלשים יום: 
  הלכה ג
כל קדשים שהוקדשו בבטן ויצאו בדופן קדושה חלה עליהן הבכור והמעשר אין קדושה חלה עליהן: 
  הלכה ד
כל קדשים שכתוב בהן שנח שנה כיון שעברה שנתן הרי אלו פסולין הבכור והמעשר אפילו שתים ושלש שנים הרי אלו כשרין: 
  הלכה ה
אחד הבכור והמעשר ואחד כל הקדשים שהקדישה שנה של רגלים ורגלים של שנה עובר עליהן משום בל תאחר: 
  הלכה ו
השוחט את הבכור בחזקת בעל מום ונמצא תמים מומין שבעין אין מבקרין אותן מפני שמשתנין לאחר מיתה ושבגוף מבקרין אותן דברי ר' מאיר ר' יהודה אומר אף שבגוף אין מבקרין אלא הרי זה יקבר: 
  הלכה ז
מי שאינו מומחה וראה את הבכור ונשחט על פיו זה היה מעשה ובא ושאל אלעזר בן תדאי לחכמים ואמרו משלם מחצה בדקה ורביע בגסה: 
  הלכה ח
החשוד להיות נוטל שכרו ודן שכרו ומעיד כל הדינין שדן וכל עדיות שהעיד הרי אלו בטלין אבל נותן לדיין שכר דינו ולעד שכר עדתו אף על פי שאמרו כשר לדיין שיטול שכר ולעד שיטול שכר עדתו: 
  הלכה ט
החשוד להיות נוטל שכרו להזות ולקדש ומימיו מי מערה ואפרו אפר מקלה ואם היה כהן מטמאתו מתרומתו ומאכילו ומשקו וסכו ואם היה זקן מרכיבו על החמור ונותן לו שכרו כפועל בטל אף על פי שאמרו כעור הדיין שנוטל שכרו: 
  הלכה י
החשוד על הבכורות אין לוקחין ממנו עורות צבאים לא עורות שאין עבודין ר' אלעזר אומר לוקחין הימנו עורות של נקבה שלא בא לכלל קדושה מעולם: 
  הלכה יא
ר' שמעון אומר החשוד להיות מוכר תרומה לשם חולין אין לוקחין הימנו דבר שיש בו זיקת תרומה ומעשרות וחשוד הוא על הטהרות ועל הטומאות שבתורה: 
  הלכה יב
החשוד להיות מטמא למתים נאמן הוא על ציון קברות החשוד על השביעית חשוד על המעשרות יש חשוד על המעשרות אין חשוד על השביעית חשוד על זה על זה חשוד על הטהרות יש חשוד על הטהרות ואין חשוד לא על השביעית ולא על המעשרות חשוד על עבודה זרה חשוד על כל מצות שבתורה ולא למפרע אלא מכן ולהבא שנ' למן היום אשר צוה י"י והלאה לדורותיכם: 
  הלכה יג
כל פסולי מוקדשין נמכרין באטליז ונשחטין באטליז ונמכרים בליטרא חוץ מן הבכור ומן המעשר שהנאתן לבעלין: 
  הלכה יד
רבן שמעון בן גמליאל אומר מפייס אדם את עצמו בליטרא בבכור לידע מה הגיעו ר' יהודה אומר מצא אדם את חברו בירושלם אמר לו אכלת היום אמר לו מן יודע שמהמעשר אכל מה המן אין לו דמים אף מעשר אין לו דמים אמר לו קיץ יודע שהבכור אכל מה הקיץ נמכר בזול אף הבכור נמכר בזול: 
  הלכה טו
בית שמאי אומרים אין נמנים על הבכורות אלא הכהנים בלבד ובית הלל אומרים אף ישראל ר' עקיבא מתיר אפילו גוי שנ' כצבי וכאיל: 
  הלכה טז
בשר בכור בית שמאי אומרים אין מאכילין אותו לנדות ובית הלל אומר מאכילין אותו לנדות: 
  הלכה יז
בכור שאחזו דם אין מקיזין לו את הדם במקום שעושה בו מום אבל מקיזין לו את הדם במקום שאין עושה בו מום דברי ר' מאיר וחכמים אומרים אף מקיזין לו את הדם במקום שעושה בו מום אין נשחט על אותו המום אלא על מום אחר ר' יהודה אומר אף נשחט על אותו המום ר' שמעון אומר אפילו מת אין מקיזין לו את הדם: 
  הלכה יח
היה בכור בעטו ועשה בו מום אם נתכוון לכך אסור ואם לאו מותר: 
  הלכה יט
כל המומין הראויין לבוא ביד אדם רועי ישראל נאמנין רועי כהנים אין נאמנין חזרו לומר נאמן הוא על של חברו ואין נאמן על של עצמו ר' יהשע בן קפוסאי אומר אין שוחטין את הבכור אלא על פי שנים רבן שמעון בן גמליאל אומר אפילו בנו ואפילו בתו רבי אומר אפילו עשרה בתוך הבית אין נאמנין שהחשוד על הדבר לא דנו ולא מעידו: 
  הלכה כ
אין שמין בכורות תמימין לישראל אבל שמין להן בכורות בעלי מומין שמין בכורות תמימין לכהנים ואין צריך לומר בעלי מומין: 
  הלכה כא
אין רואין את הבכורות לישראל ואם אמר לו כהן שלחני אצלך או שירש אבי אמו כהן רואין: 
  הלכה כב
כהן שהיה רועה צאנו של ישראל לא יאמר לו תן לי את הבכורות הללו אלא אומר לו ארבעה טמאין שבעדרך תנם לי: 
  הלכה כג
כל הבכורות אדם מתיר חוץ מבכור עצמו רואה הוא קדשיו ומעשרותיו של עצמו ונשאל הוא על הטמאות ועל הטהרות של עצמו: 
  הלכה כד
העושה מום בבעל מום הרי זה לוקה את הארבעים המחמץ את המחומץ הרי זה לוקה הארבעים המסרס את המסורס הרי זה לוקה ארבעים: 
  הלכה כה
מום שבגלוי הרי זה ישחט על פי שלשה בני הכנסת דברי ר' מאיר ר' יוסי אומר אפילו רגלו קטועה ועינו סמוייה לא ישחט אלא על פי מומחה:  תוספתא מסכת בכורות (צוקרמאנדל) פרק ד

תוספתא מסכת בכורות (צוקרמאנדל) פרק ד
  
 הלכה א
כל המומין פוסלין במוקדשין ופוסלין בבכור הסדק כל שהוא פוגמת ואת האוזן בין בידי אדם בין בידי שמים איזו היא פגימה כל שנותן אצבעו עליה והיא חוגרת עד כמה תינקב עד כרשינה ר' יוסי בר' יהודה אומר תיבש עד כעדשה עד כמה ר' יוסי בן המשולם אומר עד כדי שתפרך וקרובין דבריהן להיות שוין: 
  הלכה ב
איזה הוא רוק שצף על גבי העין ולא המשוקע בקרקע העין חלזון כמשמעו נחש כמשמעו אינב כמשמעו היתה בו יבלת וחתכה אם יש בו עצם ישחט ואם לאו לא ישחט וריר קבוע ארבעים יום: 
  הלכה ג
מים קבועים שמונים יום דברי ר' מאיר וחכמים אומרים ריר קבוע שמונים יום מים קבועים שמנים: 
  הלכה ד
אכל לח ויבש של בית הבעל ולא לח ויבש של בית השלחין אכל לח ואחר כך יבש עולין לו יבש ואחר כך אכל לח אין עולין לעולם אין עולין לו עד שיאכל יבש אחר לח ר' חנניה בן אנטיגנוס אומר וריר בודקין אותו שלש פעמים בתוך שלשים יום שמא יהלך ויחזור ר' שמעון בן אלעזר אומר אם היתה עינו דומעת בידוע שהמים עוברין פסקה מלהיות דומעת בידוע שהמים קבועין נקבו חוטמיו זה לתוך זה מבפנים לא ישחט מבחוץ ישחט: 
  הלכה ה
איזו היא תיימת מן התיימת ולפנים או מן התיימת שלפנים ר' יהשע בן קפוסאי אומר אין שוחטין את הבכור אלא על החיצונות ר' חנניה בן אנטיגנוס אומר אין משגיחין על הפנימית כל עקר: 
  הלכה ו
נפגמת סירת אליה במוקדשים הרי זה מום נפגם הזובן כל שהוא הרי זה ישחוט איזהו זובן כיס ולא הזכר אמר ר' יוסי בן המשולם מעשה באחד שנטלו זאב וחזר למקומו: 
  הלכה ז
נחתכה זנב מן העצם ולא מן הפרק או שהיה ראש הזנב מופצל לשני עצמות או שיש בשר בין חוליה לחוליה כמלא חוליה הרי זה לא ישחט אם אין לו אלא ביצה אחת הרי זה ישחט היה לה שנים אף על פי שאין בשנייה אלא כפול הרי זה לא ישחט: 
  הלכה ח
אמר ר' יוסי מעשה בפרה של בית מנחם שהושיבוה על עכזו ומיעכוהו בביצים ולא יצאת אלא אחת ונשחטה ונמצאת שניה דבקה על הכסל ובא מעשה לפני ר' עקיבא והכשיר וכשנאמרו דברים לפני ר' יוחנן בן נורי אמר האכילכם עקיבא נבלות ניטלו קרנים וטלפים והזכר עמהם הרי זה ישחט: 
  הלכה ט
איזה יתיר כל שיש לו שלש עינים וחמש רגלים החסר שלש רגלים ועין אחת: 
  הלכה י
איזהו פסול כל שהכסלים יוצאין נשתברו רוב צלעותיו או שהיה בו מום מבפנים אינו מום שנ' עור ופסח מה עור ופסח המיוחדין מום שבגלוי ואין חוזר: 
  הלכה יא
אמר ר' יוסי בן המשולם אמלה היה מונה מומין ביבנה ואמרן לפני חכמים והודו לו ועוד שלשה הוסיף אמרו לו לא שמענו אלא את שגלגל עינו עגול כשל אדם ופיו דומה כשל חזיר ושנטל רוב הלשון ור' חנינא בן אנטיגנוס אמר רוב המדבר בלשון בית דין שאחריהן אמרו הרי אלו מומין: 
  הלכה יב
שפתו התחתונה עודפת על העליונה הרי זה מום רבן שמעון בן גמליאל אומר אם היתה עליונה עודפת על התחתונה כשל חזיר הרי זה מום: 
  הלכה יג
פיו בלום ורגליו מוהלמות מחמת עצמו ישחט מחמת הרוח לא ישחט אזניו מגופפות בחסוסה אחת לא ישחט בשתי חסיסות ישחט ר' חנניה בן רבן גמליאל אומר זנב הרחל שיש בה שלש חליות לא ישחט שתים ישחט: 
  הלכה יד
זנב העגל שאינה מגעת לערקוב הרי זה ישחט באיזה ערקוב אמרו רבי חנניה בן אנטיגנוס אומר בערקוב שבאמצע ירך עד קבץ העליון ולא עד קבץ התחתון: 
  הלכה טו
יש דברים שהן כמומין ושוחטין עליהן במקדש ואין שוחטין עליהן בגבולין ואלו הן הנימוס הצומח והצומים ונקבה שיש לה קרנים: 
  הלכה טז
איזה הוא נמוס כל שאין לו קרניים צומוס כל שאין לו אזנים צומת שאזניה מגופפות רבי אילעי אומר משם ר' ישמעאל אנדרוגינוס בכור הוא ומומו בו ישחט עליו וחכמים אומרים אין קדושה חלה עליו אלא יצא וירעה בעדר ר' שמעון אומר הרי הוא אומר כל הבכור אשר יולד בבקרך ובצאנך הזכר תקדיש לי"י אלהיך שכל מקום שנ' זכר מוציא טומטום ואנדרוגינוס מן הכלל:  תוספתא מסכת בכורות (צוקרמאנדל) פרק ה

תוספתא מסכת בכורות (צוקרמאנדל) פרק ה
  
 הלכה א
מומין אלו בין קבועין ובין עוברין פסולין באדם יתר עליהם אדם צוארו שמוט ושקוט: 
  הלכה ב
הזבלגנים והקרחנין ושאין להן שניים בעלי חטרות כשרין אבל פסולין מפני מראית העין סריס אדם וסריס חמה פצוע דכה וכרות שפכה השכניה והסגריס: 
  הלכה ג
איזה הוא שכניה שגביניו שוכבין סגריס שגביניו אחד שחור ואחד לבן איזה הוא סכי שמש שרואה את החדר ואת העלייה כאחת לראות אחד רואה שנים הא כיצד ראה את חברו והוא אומר לא רואה חוטמו בלוס וסולד ונוטף אזניו צומות ואזניו רצועות ועינו תרוטות ועינו מצודניות ועיניו גדולות או קטנות גדולות כשל עגל קטנות כשל אווז ובעל בוהקות רוח קצרות באה עליו וכן הנפלים באה עליו נכפה אפילו לזמן מרובה: 
  הלכה ד
איזה הוא מרוח אשך זה הקולוטוס שנכנסה רוח באשכיו דברי ר' עקיבא ר' ישמעאל אומר זה השחוף פרסתו חלולה עקומה דומה למגל שוקו נתן באמצע רגלו מכיש מלמעלה ומפסיע מלמטה כעל הפיקון ושיופגד אצבעותיו גדומות אצבעותיו מורכבות זו על זו או שהיתה אצבע גדולה עקומה פסול: 
  הלכה ה
היתה בו שומא אם יש בה שיער פסול אין בה שיער כשר גדולה פסול קטנה כשר וכמה היא גדולה רבן שמעון בן גמליאל אומר עד כאיסור האיטלקי: 
  הלכה ו
יתרת אם יש בה עצם פסל אם לאו כשר יתיר כגון שהוא אמר אצבעות ידיו ואצבעות רגליו שש ושש ר' יהודה מכשיר ור' יוסי פוסל: 
  הלכה ז
אמר ר' יהודה מעשה בא לפני ר' טרפון ואמר כמותו ירבו כוהנים גדולים בישראל אמר לו ר' יוסי כך אמר כמותו יתמעטו נתינים ממזרין בישראל: 
  הלכה ח
איטר בין בידיו בין ברגליו פסול השולט בשתי ידיו כאחת רבי פוסל וחכמים מכשירין: 
  הלכה ט
הזיוד והליפוד והתימוז והלימון ולויקן ועקלן וקלבן והיקשן פסולין באדם וכשרין בבהמה:  תוספתא מסכת בכורות (צוקרמאנדל) פרק ו

תוספתא מסכת בכורות (צוקרמאנדל) פרק ו
  
 הלכה א
הבא אחר נפלים אע"פ שיצא בן שמונה ובן תשעה שיצא ראשו מת בכור לנחלה ואין בכור לכהן שנ' לא יוכל לבכר את בן האהובה וגו' זה הכלל כל שיצא ראשו ורובו בחיים פוטר את הבא אחריו מן הבכורה אבל לא חמש סלעים של בן: 
  הלכה ב
שתי נשים של שני אנשים שלא ביכירו וילדו שני זכרים במחבא מת אחד מהן שני בכור לנחלה ואין בכור לכהן ילדה היא וכהנת היא ולוייה היא והאשה שכבר ילדה שני זכרים בכור לכהן ואין בכור לנחלה מת אחד מהן או שהיה זכר ונקבה אינו בכור לא לנחלה ולא לכהן: 
  הלכה ג
יש שנותן על ידי עצמו יש שאביו נותן על ידיו יש שהוא ואביו נותן על ידיו יש שהוא ואביו נותנין לא הוא ולא אביו נותנין איזה הוא שנותן על ידי עצמו הורתו שלא בקדושה ולידתו שלא בקדושה נותן על ידי עצמו ספק בן תשעה לראשון ובן שבעה לאחרון נותן על ידי עצמו שתי נשים של שני אנשים שלא בכרו וילדו שני זכרים במחבא ומת אחד מהן השני נותן על ידי עצמו: 
  הלכה ד
איזהו שאביו נותן על ידיו שתי נשים של שני אנשים שלא ביכירו וילדו שני זכרים במחבא זה נותן חמש סלעים וזה נותן חמש סלעים לכהן נתן האב חמש סלעים ומת האב השני חייב והבנים פטורין: 
  הלכה ה
ילדה היא וכהנת היא ולויה היא והאשה שכבר ילדה שני זכרים אביו נותן על ידיו מת אחד מהן או שהיה זכר ונקבה לא הוא ולא אביו נותנין: 
  הלכה ו
איזה הוא שהוא ואביו נותנין שתי נשים של שני אנשים שלא בכרו וילדו שני זכרים במחבא זה נותן חמש סלעים לכהן וזה נותן חמש סלעים לכהן נתן האב חמש סלעים ומת האב השני חייב והבנים פטורין מת אחד מן הבנים הבן השני חייב והאבות פטורין נתן האב חמש סלעים ומת אחד מן הבנים הרי כולן פטורין: 
  הלכה ז
אחת ביכרה ואחת שלא ביכרה של שני אנשים וילדו שני זכרים מת אחד מהן תוך שלשים הרי כולן פטורין: 
  הלכה ח
שתי נשים של שני אנשים שלא ביכרו וילדו שני זכרים במחבא זה נתן חמש סלעים לכהן וזה נותן חמש סלעים לכהן נתן האב חמש סלעים לכהן ומתו הבנים עד שלא חלקו בנכסי אביהן חייבין משחלקו בנכסי אביהן פטורין ר' יהודה אומר אף משחלקו בנכסי אביהן אם יש לזה בעשרה דינרין משל אביהן חייבין ואם לאו פטורין: 
  הלכה ט
שתי נשים שלא בכרו וילדו שני זכרים במחבא נותנות עשר סלעים לכהן מת אחד מהן בתוך שלשים יום מוציאות מידן ר' יהודה אומר אם לכהן אחד נתנו מוציאות מידו אם לשני כהנים נתנו אין יכולין להוציא מידו שהמוציא מחברו עליו הראיה: 
  הלכה י
לפדות את עצמו ולעלות לרגל פודה את עצמו ואחר כך עולה לרגל ר' יהודה אומר עולה לרגל ואחר כך פודה את עצמו שזו מצוה עוברת ללמוד תורה ולישא אשה לומד תורה ואחר כך נושא אשה ר' יהודה אמר אם אין יכול לישב בלא אשה נושא אשה ואחר כך לומד תורה הוא ללמוד תורה ובנו ללמוד תורה הוא לישא אשה ובנו לישא אשה הוא קודם את בנו ר' יהודה אומר אם היה בנו זריז ותורה מתקיימת בידו בנו קודמו: 
  הלכה יא
מעשה באחד שהרצה את בנו ללמוד תורה הדירו מלעשות מלאכה והתיר לו ר' יוסי למלאות לו חבית מים ולהדליק לו את הנר: 
  הלכה יב
חמש סלעים של בן שלשים של עבד חמשים של אונס ושל מפתה ומאה של מוציא שם רע כולן בשקל הקדש ובמנה צורי וכולן נפדין בכסף ובשוה כסף חוץ ממותר שקלים הראויין ופדין מעשר שני שאין באין אלא מן המטבע: 
  הלכה יג
עגל זה לפדיון בני אין בנו פדוי אבל אם אמר עגל זה בחמש סלעים לפדיון בני וטלית זה בחמש סלעים לפדיון בני בנו פדוי אבל אין פודין לא בעבדים ולא בשטרות ולא בקרקעות ואפילו אמר עבד זה בחמש סלעים לפדיון בני וקרקע זו בחמש סלעים לפדיון בני אין בנו פדוי: 
  הלכה יד
נתן האב חמש סלעים לחמשה כהנים בנו פדוי נתנן לו זו אחר זו זו אחר זו בנו פדוי נתנן לו חזר ונטלן הימנו בנו פדוי כך היה ר' טרפון עושה נוטלן הימנו וחוזר ונותנו לו: 
  הלכה טו
אין הבכור נוטל פי שנים בשבח שהשביחו נכסים לאחר מיתת אביהן רבי אומר אומר אני שהבכור נוטל פי שנים בשבח שהשביחו נכסים לאחר מיתת אביהם שאף שלא השביחו בשלהן: 
  הלכה טז
כיצד היתה לו בהמה מוחכרת ומושכרת אצל אחרים ופרה רועה באפר בכור נוטל פי שנים בזרוע ובלחיים ובקבה ר' אומר כל דבר שלא פילפלו בו יתומים לאחר מיתת אביהם בכור נוטל פי שנים ואין נוטל פי שנים אלא בכל אשר ימצא לו אבל בנו בתים ונטעו נטיעה הכל שוים שנוטל פי שנים: 
  הלכה יז
כיצד נוטל פי שנים ירשו שטרי חוב נוטל פי שנים יצאו עליו שטרי חוב נותן פי שנים אם אמר אי אפשי שלא ליטול ושלא ליתן הרשות בידו: 
  הלכה יח
כיצד אין נוטל בראוי כבמוחזק מת אביו בחיי אביו נוטל פי שנים מנכסי אביו ואין נוטל פי שנים מנכסי אבי אביו ואם היה אביו בכור נוטל פי שנים אף מנכסי אבי אביו: 
  הלכה יט
הבכורה והיורש את אשתו והמיבם את אשת אחיו והמתנה נזק וחצי נזק ותשלומי כפל ותשלומי ארבעה כולן אין נוטלין בראוי כבמוחזק אבל נותן להן משדה החוזרת ביובל ר' יוחנן בן ברוקה אומר היורש את אשתו בני משפחה נותנין לו מעות ומוציאין מידו שנאמר לא תסוב נחלה ממטה למטה אחר וגומר:  תוספתא מסכת בכורות (צוקרמאנדל) פרק ז

תוספתא מסכת בכורות (צוקרמאנדל) פרק ז
  
 הלכה א
מעשר בהמה נוהג בגדולים ובקטנים בזכרים ובנקבות בתמימים ובעלי מומים ומעשרין אותו משנה לחברתה שנ' עשר תעשר בשני מעשרות הכתוב מדבר אחד מעשר דגן ואחד מעשר בהמה דברי ר' עקיבא וחכמים אומרים שנה שנה של שנה אתה מעשר ואי אתה מעשר משנה לחברתה: 
  הלכה ב
גדיה שילדה שלש בנות ובנות שלש שלש נכנסות לדיר להתעשר אמר ר' שמעון אני ראיתי גדייה שמתעשרת בת שנתה היתה לו בהמה של שתים ושלש שנים אם מכיר בה של שנה שנה בפני עצמה נכנסת לדיר להתעשר אם לאו אין נכנסת לדיר להתעשר: 
  הלכה ג
מעשר בהמה מצטרף מלא רגל רועה ולא מלא רגל בהמה מהלכת כמה רגל בהמה שנים ושלשים מיל כיצד היו לו חמש בכפר חנניה וחמש בכפר עותני וחמש בצפורי הרי אלו מצטרפות חמש בכפר חנניה וחמש בצפורי אין מצטרפות עד שיהיו לו אפילו אחת בציפורי היו לו בעבר הירדן מכאן ומכאן כגון השולמי ונמירי ושתי אבטיניות אין מצטרפות זו עם זו ואין צריך לומר בארץ וחוצה לארץ: 
  הלכה ד
נהר היוצא ממערת פמייס ועובר בימה של סופני ובימה של טבריה אף על פי ששמו ירדן אין מתחשב עם הירדן איזהו ירדן מבית יריחו ולמטה: 
  הלכה ה
איזהו ליקוח כל שמכרו לו וחוזר ולקחו הימנו או שנתנו לו במתנה וחוזר ולוקחו הימנו אבל הלוקח עובר פרתו של חברו אף על פי שילדה אצל בעלים נכנסת לדיר להתעשר: 
  הלכה ו
הכל נכנס לדיר להתעשר חוץ מן כלאים והטרפה דברי ר' אליעזר בן יהודה איש ברתותא שאמר משום ר' יהושע אמר ר' עקיבא אני שמעתי משמו אף יוצא דופן ומחוסר זמן והיתום אבל איזה הוא כלאיים רחל שילדה מן גדי אפילו כמין כבש ועז שילדה מן הכבש אפילו כמין גדי טרפה כמשמעה יוצא דופן כמשמעו אין פחות משמונת ימים ר' שמעון אומר מחוסר זמן נכנס לדיר להתעשר: 
  הלכה ז
הנרבע והמוקצה והנעבד אתנן ומחיר וטומטום ואנדרוגינוס אין נכנסין לדיר להתעשר ר' שמעון בר' יהודה אומר משם ר' שמעון טומטום ואנדרוגינוס אין נכנסין לדיר להתעשר שכל מקום שנ' זכר מוציא טומטום ואנדרוגינוס מן הכלל: 
  הלכה ח
איזהו אתנן כל שנתן לה עובר פרתו וחוזר ולקחו הימנה איזהו מחיר כלב שהחליף לו עובר פרתו וחזר ולקחו הימנו: 
  הלכה ט
שלש גרנות למעשר בהמה בפרס הפסח ובפרס עצרת ובפרס החג אין להן קצבה דברי ר' עקיבא ר' יוסי בר' יהודה אומר אין פחות מחמשה עשר יום קודם לרגל אמר ר' שמעון בן עזאי הואיל ואילו אומר' באחד באלול ואלו אומר' באחד בתשרי האלוליין מתעשרין בעצמן כיצד נולדו לו חמשה באב וחמשה באלול חמשה באלול וחמשה בתשרי וחמשה באב וחמשה בתשרי אין מצטרפין חמשה בתשרי וחמשה באב הרי אלו מצטרפין: 
  הלכה י
כיצד מעשרין מעמיד אימהות מבחוץ והן גועות והבנים יוצאין לקראתן יצא שמיני ותשיעי כאחד הרי זה משלים עליהם תשיעי ועשירי ירעו עד שיסתאבו עשירי ואחד עשר כולן ימותו היה מונה ראשון ראשון מת ראשון ראשון נשחט הרי זה משלם עליהן: 
  הלכה יא
היה מונה והוציא ראשו ורובו מן הדיר וחזר כמניין לכל דבר מנאן רבוצין או עומדין הרי זה משלם עליהן היה מונה וקראו חברו לדבר עמו הרי זה משלם עליהן היה מונה וחשכה לילי שבת הרי זה משלם עליהן: 
  הלכה יב
היה מונה וקפץ מן המנויין לשאין מנויין אם מכירו פטור והן חייבין ואם לאו הרי כולן פטורין נתערב בהן יתום או לקוח הרי כולן פטורין היה לו עשרה ומנה חמשה ומת אחד מן המנויין הרי זה משלם עליהן משאינן מנויין אלו שמנו פטורין והשאר יצטרפו לגורן הבא: 
  הלכה יג
היו לו חמשה עשר לא יאמר הריני מכניס עשרה מהן לדיר אלא מכניס את כולן ומונה מהן עשרה והשאר יתעשרו לשנה הבאה מנאן למפרע עשירי שבכולן מקודש קרא לתשיעי תשיעי לעשירי עשירי לאחד עשר אחד עשר תשיעי לחולין עשירי מעשר אחד עשר חולין: 
  הלכה יד
קרא לתשיעי עשירי ולעשירי תשיעי ולאחד עשר אחד עשר תשיעי נאכל במומו עשירי מעשר ואחד עשר חולין קרא לתשיעי תשיעי ולעשירי אחד עשר ולאחד עשר עשירי תשיעי חולין עשירי מעשר ואחד עשר קרב שלמים קרא לתשיעי עשירי לעשירי תשיעי ולאחד עשר עשירי שלשתן מקודשין תשיעי נאכל במומו עשירי מעשר אחד עשר קרב שלמים ועושה תמורה קרא לתשיעי תשיעי ולעשירי עשירי ולאחד עשר עשירי אין אחד עשר מקודש זה הכלל כל זמן שלא נעקר שם עשירי הימנו אין אחד עשר מקודש עד שישתוק בתשיעי ויקרא לעשירי תשיעי ולאחד עשר עשירי: 
  הלכה טו
בהמה שנתערב בה ספק מעשר בזמן הזה ירעו עד שיסתאבו ספק אחד עשר הרי כולן ימותו מעשר בהמה של יתומין מוכרין אותו מפני השב אבידה לבעלים מעשר בהמה ששמטו גידיו וקרניו ועצמיו וטלפיו וחלבו ועורו וגיזתו הרי אלו מותרין:  תוספתא מסכת הוריות (צוקרמאנדל) פרק א

תוספתא מסכת הוריות (צוקרמאנדל) פרק א
  
 הלכה א
הורו בית דין וידע אחד מהן שטעו או שהיה אחד מן התלמידים וותיקין יושב לפניהן וראוי להוראה כשמעון בן עזאי והלך ועשה על פיהם הרי זה חייב מפני שלא תלה בבית דין הורו בית דין ועשה כל הקהל או רובן על פיהם בזמן שהוראתן הוראת בית דין פטורין והעושין על פיהם מביאין כשבה ושעירה: 
  הלכה ב
הורו בית דין ועשו שנים או שלשה שבטים או רובן על פיהן בזמן שהוראתן הוראת בית דין פטורין והעושין על פיהן מביאין פר אין הוראתן הוראת בית דין חייבין והעושין על פיהם מביאין כשבה ושעירה עשו על הוראת עצמן פטורין על הוראת כהן משיח חייבין הורו בית דין ואחד מהן אין שם פטורין ור' אומ' אומ' אני עד שיהא מופלא שבהן: 
  הלכה ג
חומר בהוראה מה שאין כן בדיני נפשות וחומר בדיני נפשות מה שאין כן בהוראה שבהוראה עד שהורו כולן ובדיני נפשות הולכין אחר הרוב: 
  הלכה ד
שבהוראה עד שהורו בית דין שבלשכת הגזית ובדיני נפשות נוהגין בכל מקום יחיד שהורה על פיו ועשה הרי זה חייב שנ' והנפש אשר תעשה ביד רמה: 
  הלכה ה
האוכל שקצים הרי זה משומד אכל נבילות וטריפות שקצים ורמשים האוכל בשר חזיר והשותה יין נסך והמחלל את השבת והמשוך ר' יוסי בר' יהודה אומ' אף הלבוש כלאים ר' שמעון בן אלעז' אומ' אף העושה דבר שאין היצר תאב לו: 
  הלכה ו
הורו בית דין שהוא מוצאי שבת ואחר כך זרחה חמה אין זו הוראה אלא טעות: 
  הלכה ז
הורו בית דין לעקור את כל הגוף אמרו אין דם בתורה ואין חלב בתורה ואין פיגול בתורה הרי אילו פטורין הורו לבטל מקצת ולקיים מקצת הרי אילו חייבין כיצד יש דם בתורה אבל אין חייבין על הדם הקרב שלמים יש פיגול בתורה אבל אין חייבין אלא על פיגול של שלמים הרי אילו חייבין שנ' דבר' י"י נאמר כאן דבר ונאמר להלן דבר מה דבר האמור להלן דבר מקצתו ולא כולו אף דבר האמור כאן מקצתו ולא כולו אתה אומ' דבר מקצתו ולא כולו או אינו אלא כולו תלמ' לומ' בין דם לדם ולא כל דם בין דין לדין ולא כל דין בין נגע לנגע ולא כל נגע הא אין צריך לומ' כלשון אחרון אלא כלשון ראשון נאמ' כאן דבר ונאמ' להלן דבר מה להלן דבר האמור מקצתו ולא כולו אף דבר האמור כאן מקצתו ולא כולו ר' שמעון בן אלעזר אומ' משום ר' מאיר חטאו ששה והן רובו או שבעה אף על פי שאין רובו הרי אילו חייבין: 
  הלכה ח
הורו בית דין של אחד מן השבטים ועשה אותו השבט על פיהם אותו השבט חייב ושאר כל השבטים פטורין ר' יוסי בר' יהודה אומ' הוראת בית דין של כל שבט ושבט כהוראת בית דין לציבור שאין בית דין ומשיח חייבין אלא על העלם דבר עם שגגת המעשה העלם דבר בבית דין ושיגגת המעשה בקהל עשו על הוראת עצמן פטורין על הוראת כהן משיח חייבין ואין חייבין אלא על דבר שזדונו כרת ושגגתו חטאת וכהן משיח ולא בעבודה זרה אלא על דבר שזדונו כרת ושגגתו חטאת וכהן משיח בעבודה זרה חייב על שיגגת המעשה דברי ר' וחכמ' אומ' הרי הוא כשאר מצוות העלם דבר עם שיגגת המעשה שוין שהוא בשעירה כיחיד ובכל שוין שאין באשם תלוי משיח בעבודה זרה ר' יהודה אומ' על שיגגת המעשה מביא אשם תלוי: 
  הלכה ט
אין חייבין על עשה ועל לא תעשה שבמקדש אין מביאין אשם תלוי על עשה ועל לא תעשה שבמקדש: 
  הלכה י
אבל חייבין על עשה ועל לא תעשה שבנידה אמ' ר' שמעון מפני מה חייבין על מצות עשה שבנידה מפני שיש בה לא תעשה ר' שמעון היה אומ' בהן כלל כשהיחיד באשם תלוי נשיא כיוצא בו ומשיח ובית דין פטורין כשהוא באשם ודאי נשיא ומשיח כיוצא בו ובית דין פטורין שמיעת הקול וביטוי שפתים וטומאת מקדש וקדשיו בית דין פטורין יחיד נשיא ומשיח חייבין אלא שאין הנשיא חייב אלא על שמיעת הקול ולא כהן משיח על טומאת מקדש וקדשיו שהן בעולה ויורד ונשיא כיוצא בו ומשיח ובית דין פטורין כשהוא בקבועה יחיד נשיא ומשיח מביאין שעירה ובית דין פר ושעיר פר לעולה ושעיר לחטאת:  תוספתא מסכת הוריות (צוקרמאנדל) פרק ב

תוספתא מסכת הוריות (צוקרמאנדל) פרק ב
  
 הלכה א
אילו דברים שבין כהן גדול לכהן הדיוט פר הבא על כל המצות ופר יום הכיפ' ועשירית האיפה לא פורע ולא פורם אבל פורם הוא מלמטה וההדיוט מלמעלה אין מיטמא בקרובים ומצווה על הבתולה ומוזהר באלמנה ומחזיר את הרוצח ומקריב אונן ואינו אוכל ומקריב חלק בראש ונוטל חלק בראש וכל עבודות יום הכיפורים אינן כשירות אלא בו ופטור על טומאת מקדש וקדשיו וכולן נוהגין במשיח שעבר חוץ מיום הכיפו' ועשירית האיפה וכולן נוהגין במרובה בגדים שעבר חוץ מפר הבא על כל המצוות וכולן אין נוהגין במשוח מלחמה חוץ מחמשה דברים שפירש הכתוב בפרשה לא פורם ולא מיטמא בקרובים ומצווה על הבתולה ומוזהר על האלמנה מחזיר את הרוצח דברי ר' יהודה וחכמ' אומ' אין מחזיר את הרוצח: 
  הלכה ב
איזהו נשיא נשיא ישראל ולא נשיא שבטים נשיא ישר' נשיא בית דוד זה מביא לעצמו וזה מביא לעצמו: 
  הלכה ג
איזהו משיח משוח בשמן המשחה ולא מרובה בגדים אלא שהמרובה בגדים צריך להביא פר דברי ר' מאיר וחכמ' אומ' אין צריך להביא פר: 
  הלכה ד
פר משיח פר העדה עומדין פר משיח קודם לפר העדה לכל מעשיו והואיל ומשיח מכפר ועדהו מתכפרת מוטב שיקדם מכפר למתכפר שנ' וכפר בעדו ובעד ביתו ובעד כל קהל ישר' פר הבא על כל המצוות קודם לפר ושעיר של עבו' זרה ופר של עבודה זרה קודם לשעיר של עבו' זרה ושעיר של עבודה זרה קודם לשעיר של נשיא ושעיר של נשיא קודם לשעיר וכבשים העומר קודם לכבש הקרב עמו זה הכלל הבא בגין היום קודם לבא בגין הלחם: 
  הלכה ה
הוא ואביו ורבו עומדין בשבי הוא קודם לרבו ורבו קודם לאביו ואמו קודמת לכל אדם איזהו רבו רבו שלימדו חכמה ולא רבו שלימדו אומנות ואיזה זה זה שפתח בו תחילה ר' מאיר אומ' רבו שלימדו חכמה ולא רבו שלימדו אומנות ור' יהודה אומ' כל שרוב תלמודו הימנו ור' יוסי או' כל שהאיר עיניו במשנתו האיש קודם לאשה ולהחיות ולהשיב אבידה האשה קודמת לאיש לכסות ולהוציא מבית השבי בזמן ששניהם עומדין בקלון האיש קודם לאשה מעשה שהלך ר' יהושע ואמרו לו יש כאן תינוק אחד ירושלמי יפי עינים וטוב רואי ועומד לקלון והלך ר' יהושע לבודקו כיון שהגיע לפתח אמ' המקרא הזה מי נתן למשיסה יעקב ישראל לבוזזים: 
  הלכה ו
נענה אותו תינוק ואמ' הלא י"י זו חטאנו לו ולא א' בדרכיו באותה שעה אמ' ר' יהושע מעידני עלי שמים וארץ שאיני זז מיכאן עד שאפדה אותו פדאו בממון הרבה ושיגרו בארץ ישר' ועליו אמ' בני ציון היקרים המסולאים בפז: 
  הלכה ז
מנין שכל המשנה לחבירו מעלין עליו כאילו יצרו וריקמו והביאו לעולם שנ' אם תוציא יקר מזולל כפי תהיה באותו הפרק שזרק בו נשמה באדם כך כל המכניס ביריא אחת תחת כנפי השמים מעלין עליו כאילו יצרו וריקמו והביאו לעולם יקר זו תורה שנ' יקרה היא מפנינים וכל חפצים לא ישוו בה וא' יש זהב ורב פנינים וכלי יקר שפתי דע': 
  הלכה ח
חכם קודם למלך מת חכם אין לנו כיוצא בו מת מלך כל ישר' ראויין למלכות: 
  הלכה ט
המלך קודם לכהן גדול שנ' ויאמר להם קחו עמכם את עבדי אדניכם והרכבתם את שלמה בני על הפרדה אשר לי והורדתם אתו אל גיחון כהן גדול קודם לנביא שנ' ומשח אותו שם צדוק הכהן ונתן הנביא הקדים צדוק לנתן ואו' שמע נא יהושע הכהן הגדול אתה וריעיך היו' לפניך כי אנשי מופת המה יכול בני אדם הדיוטות תל' לומ' כי אנשי מופת המה ואין מופת אלא נבואה שנ' ונתן אליך אות או מופת: 
  הלכה י
משוח בשמן המשחה קודם למרובה בגדים ומרובה בגדים קודם למשוח מלחמה ומשוח מלחמה קודם לסגן וסגן קודם לראש המשמר וראש המשמר קודם לראש בית אב ור' בית אב קו' לאמרכל ואמ' קו' לגיזבר וגיזב' קודם לכהן הדיוט וכהן הדיוט קודם ללוי ולוי קודם ליש' וישר' קודם לממזר וממ' קודם לנתין ונתין קודם לגר וגר לעבד משוחרר אימתי בזמן שכולן שוין אבל אם היה הממזר תלמיד חכם וכהן גדול עם הארץ ממזר תלמיד חכם קודם הוא לכהן גדול עם הארץ שנ' יקרה היא מפנינים מכהן גדול הנכנס לפניי לפנים ר' שמעון בן אלעז' אומ' בדין הוא שיקדים עבד משוחרר לגר מפני שזה גדל בקדושה וזה לא גדל בקדושה אלא מפני שזה היה בכלל ארור וזה לא היה בכלל ארור: 
  הלכה יא
מפני מה הכל קופצים לישא את הגיורת ואין הכל קופצין לישא את המשוחררת מפני שהגיורת היא היתה בחזקת המשתמרת והשפחה המשוחררת היא היתה בכלל המופקרת: 
  הלכה יב
ר' אלעזר בר' צדוק אומ' מפני שמצויין קללה בפי כל הביריות: 
  הלכה יג
מפני מה הכל נשאלין על העכבר מפני שעיסקו רע שנ' בית ישר' ברכו את י"י בית אהרן ברכו את י"י בית הלוי ברכו את י"י יראי י"י ברכו את י"י נמצאו ישראל מברכין אחת בית אהרן מברכין שתים בית הלוי מברכין שלש יראי י"י מברכין ארבע:  תוספתא מסכת זבחים (צוקרמאנדל) פרק א

תוספתא מסכת זבחים (צוקרמאנדל) פרק א
  
 הלכה א
ר' יהושע אומ' כל הזבחים שנזבחו שלא לשמן כשרים אלא שלא עלו לבעלים לשם חובה חוץ מן הפסח ומן החטאת הפסח בזמנו והחטאת בכל זמן ר' אליעזר אומ' אף האשם הפסח בזמנו והחטאת בכל זמן ר' אליעזר אומ' חטאת באה על חטא והאשם בא על אשמה מה חטאת פסולה שלא לשמה אף אשם פסול שלא לשמו אמ' לו ר' יהושע לא אם אמרת בחטאת שדמה נתון למעלה לפיכך אם שחטה שלא לשמה פסולה תאמ' באשם שדמו ניתן למטה ואם שחטו שלא לשמו כשר אמ' לו ר' אליעזר פסח יוכיח שדמו ניתן למטה ואם שחטו שלא לשמו פסול אף אני אביא אשם שדמו ניתן למטה אם שחטו שלא לשמו פסול אמ' לו ר' יהושע לא אם אמרת בפסח שיש לו זמן קבוע ואם שחטו שלא לשמו פסול תאמר באשם שאין לו זמן קבוע ואם שחטו שלא לשמו כשר אמ' לו ר' אליעזר חטאת תוכח שאין לה זמן קבוע ואם שחטה שלא לשמה פסולה אף אני אביא אשם שאין לו זמן קבוע אם שחטו שלא לשמו יהא פסול אמ' לו ר' יהושע חזרנו חלילה ר' אליעזר אומ' חטאת הוא ואשם הוא מה חטאת פסולה שלא לשמה אף אשם פסול שלא לשמו אמ' לו ר' יהושע בחטאת הוא אומ' ושחט אותה לחטאת שתהא שחיטתה לשם חטאת בפסח הוא אומ' זבח פסח הוא לי"י שתהא זביחה לשום פסח אבל אשם אינו אומ' אשם הוא אלא בשעת הקטר חלבים הוא עצמו אף על פי שלא הקטיר חלבים כשר: 
  הלכה ב
אשם בן שנה שהביאה בן שתים ובן שתים שהביאה בן שנה או ששחטו מחוסר זמן לבעלים תעיבר צורתן ויצאו לבית השריפה: 
  הלכה ג
עולת נזיר ועולת יולדת ועולת מצורע ששחטן בני שנים עשר חודש ויום אחד או ששחטן מחוסר זמן בבעלים יעלו לגבי מזבח וטעונין נסכים אלא שלא עלו לבעלים לשם חובה זהו כללו של דבר כל שאינו פוסל בעולה חובה וכל הפוסל בחטאת פוסל באשם חוץ האשם ששחטו שלא לשמו: 
  הלכה ד
כבשי ציבור ששחטן לשם כבשים ונמצאו אילים עלו לציבור לשם אילים אילי ציבור ששחטן לשם אילים ונמצאו כבשים עלו לציבור לשום כבשים והשאר יעלו לגבי מזבח וטעונין נסכים שחטו לשמו ומלקו שלא לשמו כשר שכבר הוכשר בשחיטה חוץ למקומו פסול ואין בו כרת חוץ לזמנו פיגול וחייבין עליו כרת חוץ לזמנו וחוץ למקומו פסול ואין בו כרת ור' שמעון מכשיר בהילוך וכן חוץ לזמנו וחוץ למקומו: 
  הלכה ה
אמ' ר' שמעון מצאני ר' יוסי בר' ציידין ואמ' לי הילוך שהיה מאיר פוסל בו מהו אמרתי לו מכשירו אני אמ' לי מאיזה טעם אמרתי לו לפי שאי איפשר לעבודה בלא שחיטה ובלא קבלה ובלא זריקה אבל איפשר שלא הילוך שחטו בצד המזבח או על גבי המזבח ר' אליעזר אומ' כל הילוך שעבודה צריכה לו פוסל בעבודה וכל הילוך שאין עבודה צריכה לו אין פוסל בעבודה איזהו הילוך שאין עבודה צריכה לו שחטו וקיבל לילך לזורקו על גבי המזבח ובשעת הילוכו חשב עליו זה הוא הילוך שעבודה צריכה לו אבל שחט וקיבל לילך ולהניח במקום אחר ובשעת הילוכו חשב עליו זה הוא הילוך שאין עבודה צריכה לו וכן היה ר' אליעזר אומ' אפילו רגלו אחת על הריצפה פסול רגלו אחת על גבי הריצפה ורגלו אחת על גבי הלבנה רגלו אחת על גבי הריצפה ורגלו אחת על גבי הכלי אם ינטל הכלי ויכול לעמוד בפני עצמו כשר ואם לאו פסול קיבול בימינו ובשמאלו באחד פסול ור' שמעון מכשיר ואם היתה שמאל מסייעת את הימין הכל מודין שהוא כשר: 
  הלכה ו
היה ר' שמעון אומ' כל שנאמ' בו יד טעון ימין וכל שלא נאמ' בו יד אין טעון ימין וכל שלא נאמ' בו אצבע אין טעון ימין ר' אלעזר בר' שמעון אומ' כל שנאמר מתנת יד שינה במתנה פסול בקבלה כשר וכל שנאמ' בו קבלת יד שינה בקבלה פסול במתנה כשר: 
  הלכה ז
קיבל הכהן קיבל הכשר קיבל בימינו קיבל בכלי שרת קדש כשר קיבל הזר קיבל הפסול קיבל בשמאלו קיבל בכלי חול פסול קיבל הכשר וזרק הפסול קיבל הפסול וזרק הכשר פסול: 
  הלכה ח
דרש ר' עקיבא מנין לקבלת דם שלא תהא אלא בכהן תמים ובכלי שרת תל' לומ' והקריבו בני אהרן את הדם אליו יכול זו זריקה כשהוא אומ' וזרקו זו זריקה האמורה הא אינו אומ' כן והקריבו אלא זו קבלה מקיש קבלה לזריקה מה זריקה בכהן תמים ובכלי שרת אף בהולכה קבלה בכהן תמים ובכלי שרת ולהלן הוא אומ' ומשחת אותם לכהנו לו מה כהן האמור להלן כהן תמים וכלי שרת אף כהן האמור כאן כהן תמים וכלי שרת אמ' לו ר' טרפון עקיבא עד מתי אתה מגבב ומביא עלי אקפח את בניי אם לא הפרש שמעתי בין קבלה לזריקה ואתה השויתה קבלה לזריקה אמ' לו תורשיני לומ' לפניך מה שלמדתני אמ' לו אמור אמ' לו קבלה לא עשה בה מחשבה כמעשה זריקה עשה בה מחשבה כמעשה המקבל בחוץ כשר והזורק בחוץ פסול קיבלוהו פסלין אין חייבין עליו זרקוהו פסולין חייבין עליו אמ' לו העבודה שלא היטיתה ימין ושמאל אני שמעתי ולא היה לי לפרש ואתה דורש ומסכים להלכה הא כל הפורש ממך כפורש מחייו: 
  הלכה ט
דם פרת חטאת שוחט בימינו ומקבל בשמאלו ומזה באצבע הימנית ואם שינה פסול ר' יהודה אומ' בימינו היה שוחט ונותן הסכין לפניו אומ' לזה שעומד בימינו מקבל בימינו ומערה בשמאלו מזה באצבע הימנית ואם שינה פסול הזאות של פרה שהיזן שלא לשמן או שאינן מכוונות או שחיסר אחת מהן או שטבל אחת והיזה שתים או שטבל שתים והיזה אחת הרי אילו פסולות הזאות של מצורע שהיזן שלא לשמן או שאינן מכוונות או שחיסר אחת מהן או שטבל אחת והיזה שתים או שטבל שתים והיזה אחת הרי אילו כשירות: 
  הלכה י
דם אשמו של מצורע קיבל בימינו ומערע בשמאלו מזה באצבע הימנית ואם שינה פסול פינה משמאלו לימינו ועירה לשמאלו וחזר והיזה בימינו פסול ולא מפני ששינה פסול אלא שחיסר הלוג טיפה כל שהוא: 
  הלכה יא
דם כל הניתנין למעלה שנתנן כדירכן או שאינן מכוונין הרי אילו כשירין דם כל הניתנין למטה שנתנן שלא כדרכן או שאין מכוונין כנגד היסוד הרי אילו פסולין דם כל הניתנין למעלה מקבל בכלי ונותן בכלי ואם נתן ביד פסול דם כל הניתנין למטה מקבל בכלי ונותן בכלי אם נתן בכלי פסול לוג שמן של מצורע מקבל בימינו ונותן בשמאלו ומזה באצבע הימנית ואם שינה פסול אבל בעוף אינו כן אלא שבעולת העוף ממצה בעצמו ובחטאת העוף מזה וממצה מעצמו כולן שקיבלו בכלי והיזו ביד ביד והיזו בכלי הרי אילו פסולין הקטר חלבים ואיברים ועצים שנתנן על גבי האישים בין ביד בין בכלי בין בימין בין בשמאל הרי אילו כשירין: 
  הלכה יב
הקומץ והלבונה ומנחת כהנים ומנחת כהן משיח ומנחת נסכים שקידשן בכלי ונתנן על גבי האישים בין ביד בין בכלי הרי אילו כשירין היין שניסכו בקיסוא ונסכו בהין כשר ביד ובכלי חול פסול אחד ניסוך המים ואחד ניסוך היין שניסכו בין בהין בין בקערה בין בקיסוא בין במניקיות הרי אילו כשירין:  תוספתא מסכת זבחים (צוקרמאנדל) פרק ב

תוספתא מסכת זבחים (צוקרמאנדל) פרק ב
  
 הלכה א
השוחט את הזבח לזרוק דמו בחוץ או מקצת דמו בחוץ להקטיר אימוריו בחוץ או כזית מאימוריו בחוץ לאכול בשרו בחוץ או כזית מבשרו לחוץ פסול ואין בו כרת וכן אתה אומ' בערלים טמאים כיזה צד השוחט את הפסח על מנת שיזרקו ערלים וטמאין את דמו בחוץ מקצת דמו בחוץ או על מנת שיקטירו ערלים וטמאים את אימוריו בחוץ או כזית מאימוריו בחוץ על מנת שיאכלו ערלים וטמאים את בשרו לחוץ או כזית מבשרו לחוץ פסול ואין בו כרת לזרוק דמו למחר או מקצת דמו למחר להקטיר אימוריו למחר או כזית מאימוריו למחר לאכל בשרו למחר או כזית מבשרו למחר פיגול וחייבין עליו כרת וכן אתה אומ' בערלים ובטמאים כיצד השוחט את הפסח על מנת שיזרקו ערלים וטמאים את דמו למחר או מקצת דמו למחר על מנת שיקטירו ערלים וטמאין את בשרו למחר או כזית מבשרו למחר פיגול וחייבין עליו כרת: 
  הלכה ב
השוחט את העולה לזרוק דמה בחוץ או מקצת דמה בחוץ לאכול בשרה בחוץ או כזית מבשרה בחוץ פסול ואין בו כרת וכן אתה אומ' בערלים וטמאים ולמחר פיגול וחייבין עליו כרת וכן אתה אומ' בערלים ובטמאים: 
  הלכה ג
השוחט את הזבח לאכול כזית מעור האליה חוץ למקומו פסול ואין בו כרת חוץ לזמנו פיגול וחייבין עליו כרת ר' אלעזר בן יהודה איש איבליים אומ' משום ר' שמעון וכן היה ר' שמעון בן יהודה איש כפר עכום אומ' משום ר' שמעון אחד עור האליה ואחד עור הראש של עגל הרך ועור פרסות בבהמה דקה וכל הנאכלין משום עור כבשר חוץ למקומו פסול ואין בו כרת חוץ לזמנו פיגול וחייבין עליו כרת: 
  הלכה ד
כל הזבחים ששחטן שלא לשמן קיבל והילך וזרק חוץ לזמנן או ששחטן חוץ לזמנן קיבל והילך וזרק שלא לשמן פיגול וחייבין עליו כרת ובלבד שיקרב המתיר כמצותו: 
  הלכה ה
כיצד קירב המתיר כמצותו שחט בשתיקה קיבל והילך וזרק חוץ לזמנו או ששחט חוץ לזמנו קיבל והילך וזרק בשתיקה או ששחט קיבל והילך וזרק בשתיקה זה הוא שקירב המתיר כמצותו: 
  הלכה ו
כיצד לא קירב המתיר כמצותו שחט חוץ למקומו וקיבל והילך וזרק חוץ לזמנו או ששחט חוץ לזמנו וקיבל והילך וזרק חוץ למקומו או ששחט וקיבל והילך חוץ למקומו בין שהקדים מחשבת זמן למחשבת מקום בין שהקדים מחשבת מקום למחשבת הזמן פסול ואין בו כרת ר' יהודה אומ' אף בזה הקדים מחשבת הזמן למחשבת המקום פגול וחייבין עליו כרת הקדים מחשבת המקום למחשבת הזמן פסול ואין בו כרת כיצד קדמה מחשבת הזמן למחשבת המקום שחט חוץ לזמנו קיבל והילך וזרק חוץ למקומו: 
  הלכה ז
כיצד קדמה מחשבת מקום למחשבת הזמן שחט חוץ למקומו וקיבל והילך וזרק חוץ לזמנו: 
  הלכה ח
הפסח והחטאת ששחטן שלא לשמן פסול ואין בו כרת מפני שלא קירב המתיר כמצותו: 
  הלכה ט
השוחט את הזבח לאכול בשרו לחוץ להקטיר מאימוריו למחר לאכל בשרו למחר להקטיר מאימוריו בחוץ בין שהקדים מחשבת הזמן למחשבת מקום בין שהקדים מחשבת מקום למחשבת הזמן פסול ואין בו כרת ר' יהודה אומ' אף בזה הקדים מחשבת הזמן למחשבת מקום פיגול וחייבין עליו כרת הקדים מחשבת מקום למחשבת הזמן פסול ואין בו כרת: 
  הלכה י
כל הזבחים ששחטן חוץ לזמנן או שקיבלו פסולין את הדם וזרקוהו בשתיקה או שלן הדם וזרקוהו בשתיקה או שיצא הדם חוץ לקלעים וזרקו בשתיקה אפילו חוץ לזמנו פסול ואין בו כרת: 
  הלכה יא
השוחט את הזבח לאכול מבשרו כזית בחוץ וכזית בפנים להקטיר מאימוריו כזית בחוץ וכזית בפנים פסול ואין בו כרת לאכל מבשרו כזית היום וכזית למחר להקטיר מאימוריו כזית היום וכזית למחר פיגול וחייבין עליו כרת: 
  הלכה יב
השוחט את הזבח לאכול מבשרו כחצי זית בחוץ וכחצי זית בפנים להקטיר מאימוריו כחצי זית בחוץ וכחצי זית בפנים כשר וכן למחר כשר השוחט את הזבח לאכול מבשרו כזית היום וכזית למחר להקטיר מאימוריו כזית היום וכזית למחר בין שהקדים מחשבת הזמן למחשבת המקום בין שהקדים מחשבת המקום למחשבת הזמן פסול ואין בו כרת ר' יהודה אומ' אף בזה הקדים מחשבת הזמן למחשבת מקום פיגול וחייבין עליו כרת הקדים מחשבת מקום למחשבת הזמן פסול ואין בו כרת: 
  הלכה יג
השוחט את הזבח לאכול מבשרו כחצי זית בחוץ להקטיר מאימוריו כחצי זית בחוץ לאכול מבשרו כחצי זית למחר להקטיר מאימוריו כחצי זית למחר כשר שאין הקטרה ואכילה מצטרפין זה עם זה אבל אכילה ואכילה הקטרה והקטרה מצטרפין זה עם זה כיצד השוחט את הזבח לאכול מבשרו כזית בחוץ וכזית למחר להקטיר מאימוריו כזית בחוץ וכזית למחר פסול ואין בו כרת מפני שאכילה ואכילה הקטרה והקטרה מצטרפין זה עם זה: 
  הלכה יד
השוחט את הזבח על מנת לאכל מבשרו כחצי זית למחר ובשעת זריקה חישב עוד להקטיר אימורין כחצי זית למחר פיגול וחייבין עליו כרת מפני ששחיטה וזריקה מצטרפין זה עם זה לפגל: 
  הלכה טו
השוחט את הזבח להקטיר מאימוריו פחות מכזית למחר כשר שאין פחות מכזית מפגל ופוסל בכל מקום: 
  הלכה טז
השוחט את הזבח לאכל אימוריו ולהקטיר בשרו לאכל דבר שאין דרכו לאכל ולהקטיר דבר שאין דרכו להקטיר כשר ור' יהודה פוסל ר' אמ' ר' אלעז' פוסל ור' יהושע מכשיר אמ' להן ר' יהודה מה אם הניח את הדם למחר אינו פוסל וחכמ' אומ' זה וזה כשר אין לך שפוסל אלא מחשבת אכילה והקטרה וזריקת דמים: 
  הלכה יז
פעם אחת היינו יושבין לפני ר' אליעז' והיה איסי הבבלי יושב לפניו וחביב עליו לאחת אמ' לו רבי השוחט את הזבח לאכול אימוריו ולהקטיר בשרו מהו אמ' לו כשר אלא שר' אליעז' פוסל ור' יהושע מכשיר אמ' לו שנה לי את הדבר ושנה לו למנחה בא אצלו אמ' לו שנה לי את הדבר ושנה לו למחרת אמ' לו שנה לי את הדבר ושנה לו אמ' לו מה איסי אמ' לו דומה שלא כיווננו שמועתן אמ' לו הן ר' אלא שר' יהודה שנה לנו פסול וחיזרתי על כל חבריי ולא מצאתי לי חבר הייתי סבור שמא טעות הוא ביד רבי עכשיו שאמרתה לי דבר משום ר' אליעזר החזרתה לי את אבידתי זלגו דמעיו ואמ' אשריכם הצדיקים שאתם מחבבין את התורה לקיים מה שנ' מה אהבתי תורתך כל היום היא שיחתי הא מפני שיהודה תלמידו של אילעאי ואילעאי תלמידו של ר' אליעז' לפיכך הוא שונה משנת ר' אליעז':  תוספתא מסכת זבחים (צוקרמאנדל) פרק ג

תוספתא מסכת זבחים (צוקרמאנדל) פרק ג
  
 הלכה א
כל הזבחים ששחטן שלא לשמן הרי אילו כשירין לפיכך אם חישב עליהם חוץ למקומו פסול ואין בו כרת חוץ לזמנו פיגול וחייבין עליו כרת כל הזבחים ששחטן אחד מן הפסולין הרי אילו כשירין לפיכך אם חשב עליו חוץ למקומו פסול ואין בו כרת חוץ לזמנו פיגול וחייבין עליו כרת כיצד השוחט את הזבח על מנת שיזרקו ערלים וטמאים את דמו על מנת שיקטירו ערלים וטמאים את אימוריו על מנת שיאכלו ערלים וטמאים את בשרו כשר לפיכך אם חישב עליו חוץ למקומו פסול ואין בו כרת חוץ לזמנו פיגול וחייבין עליו כרת: 
  הלכה ב
קיבל הכהן קיבל הכשר קיבל בימינו קיבל בכלי קודש כשר לפיכך אם חישב עליו חוץ למקומו פסול ואין בו כרת חוץ לזמנו פיגול וחייבין עליו כרת חישב ליתן את הניתנין למטה למעלה ואת הניתנין למעלה למטה את הניתנין בפנים בחוץ ואת הניתנין בחוץ בפנים כשר לפיכך אם חישב עליו חוץ למקומו פסול ואין בו כרת חוץ לזמנו פיגול וחייבין עליו כרת: 
  הלכה ג
כל הזבחים שקיבל דמן אחד מן הפסולין הרי אילו פסולין לפיכך אם חישב עליהן בין חוץ לזמנו בין חוץ למקומו אין בו משום פיגול: 
  הלכה ד
הפסח והחטאת ששחטן שלא לשמן הרי אילו פסולין לפיכך אם חישב עליו בין חוץ לזמנו בין חוץ למקומו אין בו משום פיגול אחד פסח וחטאת ואחד כל הזבחים שקיבל דמן זר אונן וטבול יום מחוסר בגדים ומחוסר כיפורים ושלא רחוץ ידיים ורגלים ערל וטמא יושב עומד על גבי כלים ועל גבי בהמה ועל גבי רגלי חבירו פסול לפיכך אם חישב עליו בין חוץ לזמנו בין חוץ למקומו אין בו משום פיגול קיבל זר קיבול פסול קיבל בשמאלו קיבל בכלי חול פסול לפיכך אם חישב עליו בין חוץ לזמנו בין חוץ למקומו אין בו משום פיגול: 
  הלכה ה
נתן את הניתנין בחוץ בפנים ואת הניתנין בפנים בחוץ פסול לפיכך אם חישב עליו בין חוץ לזמנו בין חוץ למקומו אין בו משום פיגול זה הכלל אין הזבח נפסל אלא בארבעה דברים בשחיטה ובמתן כלי בהילוך ובזריקה מוסף עליהם הפסח והחטאת ששחטן שלא לשמן ומוסף עליהם הזבח שיהא נפסל במחשבה ערלים וטמאים: 
  הלכה ו
כל הזבחים ששחט הראשון בשתיקה והשיני חוץ לזמנו אף על פי שזה שחט בשתיקה וזרק את הדם פסול הפסח והחטאת ששחטן הראשון לשמן והשיני שלא לשמן אף על פי שזה שחט בשמן וזרק את הדם פסול זה הוא כללו של דבר כל הנפסל במחשבה בין שעל הראשון חישב בין שעל האחרון חישב פסול אף על פי שיש דם הנפש בכוס אחד פסול וכל הנפסל במעשה בין שעל הראשון חשב בין שעל האחרון חישב פסול אם יש דם בכוס אחר יחזור ויקבל כשר קיבל הזר קיבל הפסול קיבל בשמאלו קיבל בכלי חול פסול אם יש דם הנפש בכוס אחר יחזור ויקבל בכלי אחר כשר נתן את הניתנין למטה למעלה ואת הניתנין למעלה למטה את הניתנין בפנים בחוץ ואת הניתנין בחוץ בפנים פסול ואם יש דם הנפש בכוס אחר יחזור ויקבל כשר: 
  הלכה ז
יש שהן מפגלין ולא מתפגלין מתפגלין ולא מפגלין מפגלין ומתפגלין לא מפגלין ולא מתפגלין ואילו שהן מפגלין ולא מתפגלין שחיטה קיבול והילוך כיזה צד שחט וקיבל והילך על מנת להקטיר אימורין למחר הרי אילו מפגלין כיזה צד אין מתפגלין שחט על מנת לקבל וקיבל על מנת להלך למחר הרי אילו אין מתפגלין אילו שהן מתפגלין ולא מפגלין שירי הדם והקטר אימורין ואכילת בשר כיצד שופך שירי הדם על מנת להקטיר אימורין ולאכול מן הבשר למחר הרי אילו מתפגלין כיצד אין מפגלין שפך שירי הדם על מנת להקטיר אימורין והקטיר אימורין על מנת לאכול מן הבשר למחר הרי אילו אין מפגלין: 
  הלכה ח
זריקה מפגלת ומתפגלת כיצד היא מתפגלת שחט וקיבל והילך על מנת לזרוק את הדם למחר הרי זו מתפגלת כיצד מפגלת זרק את הדם על מנת לשפוך שירי הדם להקטיר אימורין או לאכול מן הבשר למחר הרי זו מפגלת: 
  הלכה ט
אילו לא מפגלין ולא מתפגלין העצמות והגידין והקרניים והטלפיים וצמר שבראש כבשים ושער שבזקן תיישים ביצי תורין ומוראות העוף והעור והאבר והאלל והשליל והשיליא כל איל' אין מפגלין את הזבח לא חוץ לזמנו ולא חוץ למקומו ולא מחשבה פוסלת בו משום פיגול והמעלה אותו בחוץ פטור:  תוספתא מסכת זבחים (צוקרמאנדל) פרק ד

תוספתא מסכת זבחים (צוקרמאנדל) פרק ד
  
 הלכה א
ר' אליעזר אומ' אם אין דם אין בשר ואף על פי שאין בשר יש דם ר' יהושע אומ' אם אין דם אין בשר אם אין בשר אין דם כיצד ניטמא הדם או שנשפך או שיצא חוץ לקלעים הבשר תעיבר צורתו ויצא לבית השריפה ניטמא בשר או שנפסל או שיצא חוץ לקלעים ר' אליעזר אומ' יזרוק את הדם ר' יהושע אומ' לא יזרוק את הדם ואם זרק את הדם בין בשוגג בין במזיד מודה ר' יהושע שהורצה: 
  הלכה ב
ר' יהושע אומ' הרי הוא אומ' ועשית עולותיך הבשר והדם אם אין דם אין בשר אם אין בשר אין דם אמ' לו ר' אליעזר הרי הוא אומ' ודם זבחיך ישפך על מזבח י"י אלהיך אף על פי שאין הבשר ומה אני מקיים הבשר והדם מקיש בשר לדם מה דם בזריקה אף בשר בזריקה יכול יהא זורק ודובק תלמ' לומ' וערך הכהן אותם זורק ועורך ולא זורק ודובק: 
  הלכה ג
ר' יהושע אומ' כל הזבחים שבתורה שנשתייר מהם כזית בשר וכזית חלב זורק את הדם עליו כחצי זית בשר וכחצי זית חלב אין זורק את הדם עליו ובעולה אפילו חצי זית בשר וחצי זית חלב זורק את הדם עליה מפני שכולה ראויה להקטרה ובמנחה אם נשתייר מן הזבח כזית בשר וכזית חלב אפילו כל המנחה כולה קיימת אין זורק את הדם עליה והפסח אם יש כזית לכל אחד ואחד יזרוק ואם לאו לא יזרוק: 
  הלכה ד
שחט בשתיקה ויצא חוץ לקלעים וזרקו בשתיקה הרי זה כמות שהיא מועלין בבשר קודשי קדשים ואין מועלין באימורי קדשים קלים ואין חייבין עליהן משום נותר ומשום טמא ניטמא הדם וזרקו בשתיקה אין מועלין בבשר קדשי קדשים אבל מועלין באימורי קדשים קלים וחייבין עליהן משום נותר וטמא שהציץ מרצה על הטמא ואינו מרצה לא על הלן ולא על היוצא: 
  הלכה ה
שחט בשתיקה ויצא בשר חוץ לקלעים וזרק את הדם בשתיקה ר' אליעזר אומ' הרי הוא כמת שהיה מועלין בבשר קדשי קדשים ואין מועלין באימורי קדשים קלין ואין חייבין עליהם משום נותר וטמא ר' עקיבא אומ' הורצה הציץ על היוצא אין מועלין בבשר קודשי קדשים אבל מועלין באימורי קדשים קלים וחייבין עליהן משום נותר וטמא נטמא הבשר וזרק את הדם בשתיקה הכל מודים שאין מועלין בבשר קודשי קדשים אבל מועלין באימורי קדשים קלים וחייבין עליהם ומשום נותר ומשום טמא שהציץ מרצה על הטמא ואינו מרצה לא על הלן ולא על היוצא: 
  הלכה ו
שחט בשתיקה ויצא הדם חוץ לקלעים וזרקו חוץ לזמנו או ששחט חוץ לזמנו ויצא הדם חוץ לקלעים וזרקו חוץ לזמנו הרי הוא כמות שהיה מועלין בבשר קודשי קדשים ואין מועלין באימורי קדשים קלים וחייבין עליהם משום פיגול: 
  הלכה ז
ניטמא הדם וזרקו חוץ לזמנו עדיין מועלין בבשר קודשי קדשים ואין מועלין באימורי קדשים קלים אבל חייבין עליהם משום פיגול שהציץ מרצה על הטמא ואינו מרצה לא על הלן ולא על היוצא: 
  הלכה ח
שחט בשתיקה ויצא בשר חוץ לקלעים וזרק את הדם חוץ לזמנו או ששחט חוץ לזמנו ויצא הבשר חוץ לקלעים וזרק את הדם בשתיקה או ששחט חוץ לזמנו ויצא הבשר חוץ לקלעים וזרק את הדם בשתיקה או ששחט חוץ לזמנו ויצא הבשר חוץ לקלעים וזרק את הדם חוץ לזמנו ר' אליעזר אומ' הרי היא כמות שהיה מועלין בבשר קודשי קדשים ואין מועלין באימורי קדשים קלים ואין חייבין עליהם משום פיגול ר' עקיבא אומ' הירצה הציץ על היוצא עדאן מועלין בבשר קדשי קדשים ואין מועלין באימורי קדשים קלים אבל חייבין עליהם משום פיגול ניטמא הבשר וזרק את הדם חוץ לזמנו הכל מודים שעדאן מועלין בבשר קודשי קדשים ואין מועלין באימורי קדשים קלים אבל חייבין עליהן משום פיגול שהציץ מרצה על הטמא ואין הציץ מרצה לא על הלן ולא על היוצא: 
  הלכה ט
ר' אליעזר בן יעקב אומ' דבר אחד מקולי בית שמאי ומחומרי בית הילל בית שמאי אומ' שתי מתנות מכשירות ומפגלות בחטאת ומתנה אחת בכל הזבחים ובית הילל אומ' אחד חטאת ואחד כל הזבחים מתנה אחת מכשרת ומפגלת כיצד נתן אחת בשתיקה ונשפך הדם בית שמאי פוסל ובית הילל מכשירין שתים בשתיקה ונשפך הדם הכל מודין שהוא כשר אחת חוץ לזמנו ונשפך הדם בית שמאי אומ' פסול ואין בו כרת ובית הילל אומ' פיגול וחייבין עליו כרת שתים חוץ לזמנו ונשפך הדם הכל מודים שפיגול אחת חוץ לזמנו ואחת חוץ למקומו בית שמאי אומ' פסול ואין בו כרת ובית הילל אומ' פיגול וחייבין עליו כרת במה דברים אמורים בחטאת אבל בשאר כל הזבחים נתן אחת בשתיקה ונשפך הדם הכל מודים שהוא כשר אחת חוץ לזמנו ונשפך הדם הכל מודים שהוא פיגול אחת חוץ לזמנו וחוץ למקומו פסול ואין בו כרת במה דברים בזריקה אבל בשחיטה ובקיבול ובהילוך בין שחישב בו על הראשונה בין שחישב על האחרונה אפילו על שירי הדם חוץ למקומו פסול ואין בו כרת חוץ לזמנו פיגול וחייבין עליו כרת במה דברים אמורים בדמים הניתנין בחוץ על מזבח החיצון אבל בדמים הניתנין בפנים על מזבח הפנימי כגון ארבעים ושמונה של יום הכיפורים ואחת עשרה של פר העדה ואחת עשרה של פר כהן משיח בין בשחיטה בין בקיבול בין בהילוך בין שחישב על הראשונה ובין שחישב על האחרונה אפילו על אחת מהם חוץ למקומו פסול ואין בו כרת חוץ לזמנו פיגול וחייבין עליו כרת דברי ר' מאיר וחכמ' אומ' אין פיגול בפנים:  תוספתא מסכת זבחים (צוקרמאנדל) פרק ה

תוספתא מסכת זבחים (צוקרמאנדל) פרק ה
  
 הלכה א
נסכי בהמה חייבין עליהן משום פיגול מפני שדם הזבח מתירן דברי ר' מאיר וחכמ' אומ' אין חייבין עליהן משום פיגול שאדם מביא זבחו היום ונסכיו לאחר עשרים יום אמ' להן ר' מאיר אף אני לא אמרתי אלא בזמן שקדשו בכלי אמרו לו אף על פי שקדשו בכלי יכול לשנותן בזבח אחר: 
  הלכה ב
לוג שמן של מצורע חייבין עליו משום פיגול מפני שדם האשם מתיר דברי ר' מאיר וחכמ' אומ' אין חייבין עליו משום פיגול מפני שאדם מביא אשמו היום ולוגו לאחר עשרים יום אמ' להם ר' מאיר אף אני לא אמרתי אלא בזמן שקדש בכלי אמרו לו אף על פי שקדש בכלי יכול לשנותו באשם מצורע אחר ר' שמע' אומ' הקטורת והלבונה אם ראויין לאכילה אין חייבין עליהן משום פיגול ונותר וטמא: 
  הלכה ג
היה ר' שמעון אומ' יפה כח המזבח מכח הכהנים וכח הכהנים מכח המזבח יפה כח המזבח בקומץ ובלבונה ומנחת כהנים ומנחת כהן משיח ומנחת נסכים ועולת העוף שאין לכהנים בהם כלום יפה כח הכהנים בשתי הלחם ובלחם הפנים בשירי מנחות וחטאת העוף שאין למזבח בהן כלום יפה כח הכהנים מכח ישר' וכח ישר' מכם הכהנים יפה כח הכהנים בקודשי קדשים ובבכור שאין לישראל בהן כלום יפה כח ישר' במעשר בהמה ובפסח שאין לכהנים בהם כלום: 
  הלכה ד
פרים הנשרפים ושעירים הנשרפין כיון ששחטן וזרק דמן מועלין בהם וחייבין עליהם משום פיגול דברי ר' מאיר וחכמ' אומ' אין חייבין משום פיגול אלא על דבר שהוא כשלמים ודמו ניתן על מזבח החיצון אמ' ר' שמעון הלכה זו א' לי ר' עקיבא אין חייבין משום פיגול אלא על דבר שהוא כשלמים ודמו ניתן על מזבח החיצון ר' אלע' אומ' משום ר' יוסי פיגל בנעשה בהן בפנים לא קיבל כיצד שחט וקיבל על מנת לזרוק את הדם למחר לא פיגל שמחשבה בחוץ בדבר הנעשה בפנים: 
  הלכה ה
הזורק את הדם על מנת להקטיר אמורין למחר לא פגל שמחשבה בפנים בדבר הנעשה בחוץ אבל שחט קיבל והילך על מנת לשפוך שירי הדם ולהקטיר אימורין למחר פיגל שהמחשבה בחוץ בדבר הנעשה בחוץ: 
  הלכה ו
קדשי גוי אין חייבין עליהן משום נותר וטמא ואין נהנין ואין מועלין בהן ואין עושין תמורה אבל טעונין נסכים דברי ר' שמעון אמר ר' יוסי רואה אני בכולן להחמיר במה דברים אמורים בקדשי מזבח אבל בקדשי בדק הבית מודה רבי שמעון שמועלין בהן ודברים שאין חייבין עליהן משום פיגול וחייבין עליהן משום נותר ומשם טמא אי אפשר לומר בפיגול ובנותר ובטמא מזבח אחר שאין חייבין עליהן משום פיגול ונותר וטמא אלא לאחר זריקת דמים: 
  הלכה ז
חומר בפיגול שאין בנותר ובטמא ובנותר ובטמא שאין בפגול שהפגול נוהג במחשבה ונוהג לפני זריקת דמים ואם נתפגל מקצת הזבח נתפגל כולו מה שאין כן בנותר וטמא חומר בנותר ובטמא שהדברים שאין חייבין עליהם משום פגול חייבין עליו משום נותר וטמא וטמא עליהן נותר חייבין עליו משום נותר ומשום טמא מה שאין כן בפגול: 
  הלכה ח
חומר בפגול ובנותר שאין בטמא ובטמא שאין בפגול ונותר שהפגול ונותר בידיעה אחת והטמא בשתי ידיעות פיגול ונותר בקביעה וטמא בעולה ויורד פיגול ונותר לא הותרו מכללן והטמא הותר מכללו: 
  הלכה ט
חומר בטמא שהטמא נוהג בבהמה ונוהג לאחר זריקת דמים ואם נטמא מקצת האבר נטמא כולו מה שאין כן בפיגול ובנותר: 
  הלכה י
חומר בטמא שאין ביוצא וביוצא שאין בטמא שהטמא נוהג בקדשי קדשים ובקדשים קלים ונוהג בקדשי הגבול מה שאין כן ביוצא: 
  הלכה יא
חומר ביוצא שהיוצא לא הותר מכללו ואין הציץ מרצה עליו מה שאין כן בטמא: 
  הלכה יב
באיזה טמא אמרו בטמא שאכל בשר טהור ובשר טמא אבל טהור שאכל והאוכל מן הקדשים לאחר זריקת דמין ומן העולה ומן האמורין בין לפני זריקת דמן ובין לאחר זריקת דמן הרי זה לוקה את הארבעים כללו של דבר אין חייבין קרבן אלא על פיגול ונותר וטמא: 
  הלכה יג
לשם ששה דברי' הזבח נזבח לשם זבח לשם זובח לשם זבח לשם אשם לשם אישים לשם ניחוח וחטאת ואשם לשם חטאת אמר ר' יוסי אף מי שלא היה בלבו לשם אחד בכל אלה כשר שהן תניי בית דין שאין מחשבה הולכת אלא אחר העובד לעולם אין הכל הולך אלא אחר השוחט שהשוחט מתכוין לשם חטאת והבעלים מתכונין לשם עולה השוחט מתכוין לשם עולה והבעלים מתכוונין לשם חטאת לעולה אין הכל הולך אלא לאחר השוחט:  תוספתא מסכת זבחים (צוקרמאנדל) פרק ו

תוספתא מסכת זבחים (צוקרמאנדל) פרק ו
  
 הלכה א
איזהו צפון המזבח שכשר לשחיטת קדשי קדשים מקום המזבח הצפוני ועד כותל העזרה הצפוני על פני כל המזבח וישנן שלשים ושתיים אמה דברי ר' מאיר ר' אליעזר בר' שמעון מוסיף מכנגד בין האולם ולמזבח ועד כנגד בית החליפות וישנן עשרים ושתיים אמה ורבי מוסיף מקום דריסת רגלי ישראל אחד עשרה אמה רוחב מאה ושמונים ושבע אורך ומקום דריסת רגלי הכהנים אחד עשרה רוחב ומאה ושמונים ושבע אורך מקיר הכותל הצפוני ועד כותל העזרה המזרחי וכשם שהשחיטה בצפון כך קבול הדם בצפון: 
  הלכה ב
היה עומד בדרום ופשט ידו לצפון ושחט שחיטתו כשרה ואם קבל הדם פסול הכניס ראשו ורובו בצפון ושחט כאלו נכנס כולו פרכיסה היוצאת לדרום והחזיר לצפון כשרה: 
  הלכה ג
קדשים קלים שחיטתן בפנים וקבול דמן בפנים שחט בפנים וקבל בחוץ בחוץ וקבל בפנים פסול עד שישחוט בפנים ויקבל בפנים: 
  הלכה ד
היה עומד בחוץ ופשט ידו לפנים ושחט כשרה ואם קבל הדם פסול: 
  הלכה ה
הכניס ראשו ורובו לפנים ושחט פסל כאלו לא נכנס כולו מן פירכסה יצאת לחוץ והחזירה לפנים פסולה: 
  הלכה ו
וכשם שהשחיטה ביום כך קבל הדם ביום שחט ביום וקבל בלילה בלילה וקבל ביום פסול עד שישחוט ביום ויקבל ביום: 
  הלכה ז
פרים הנשרפין ושעירים הנשרפין בין ששחט וזרק דמן נכנס ועמד בין מזבח הזהב למנורה מזבח היה לפנים ממנו טבל והזה שבע פעמים כנגד בית קדשי הקדשים על כל הזייה וטבילה נתן על הקרן מכן ומכן כשרה מן הקרן ולפנים פסול: 
  הלכה ח
שינה מתן קרנות פסול חיסר מן המתנות אפילו אחת פסול יצא ושופך שירי הדם ליסוד מערבי של מזבח החיצון ושל מזבח החיצון היה שופך ליסוד דרומי רבי שמעון אומר אלו ואלו ליסוד מערבי: 
  הלכה ט
אלו ואלו מתערבין באמה ויוצאין לנחל קדרון ונמכרין לגננין לזבל ומועלים בהן דברי ר' מאיר ר' שמעון וחכמים אומרים אין מעילה בדמים: 
  הלכה י
חטאת הציבור והיחיד כיצד סדר מתן דמים שלהם היה עולה בכבש ופנה לסובב ובא לו לקרן דרומית מזרחית טובל אצבעו המיומנת שבימין נותן גדולה מכן וגדולה מכן חוטף ויורד כנגד חודה של קרן עד שדם באצבעו כלה נתן על הקרן מכן ומכן כשר מן הקרן ולפנים פסול שינה מתן קרנות פסול חיסר מן המתנות אפילו אחת פסולה שירי הדם היה שופך ויורד ליסוד דרומי ר' יוסי בר' יהודה ור' אליעזר בר' שמעון אומ' במקומו היה עומד ושופך ליסוד דרומי: 
  הלכה יא
היסוד היה מקיף פני כל המזבח מן הצפון למערב אמה על אמה טפח כלפי מזרח אבל בדרום אמה אחת ובמזרח אמה אחת ובקרן דרומית מזרחית דרומה ומזרחה לא היה לה יסוד אלא חוט של סיקרא היה באמצע המזבח ממנו ולמטה חמש אמות ממנו ולמעלה חמש אמות שכל הניתנין למטן כשירין מחוט הסיקרא למטן וכל הניתנין למעלה כשרין מחוט הסיקרא ולמעלה דברי ר' מאיר וחכמים אומרים במה דברים אמורין בעולת העוף אבל בחטאת בהמה לא היו נותנין אלא על קרן היסוד היה מנוקב בו כמין שני חוטמין דקין שבהן היו דמים יורדין ומתערבין באמה ויוצאין לנחל קדרון ונמכרין לזבל ומועלין בהן: 
  הלכה יב
עולה ותמורת עולה וזבחי שלמי צבור ואשמות ותודה ואלים ושלמים ואיל נזיר ושלמים והשלמים הבאין מחמת פסח ואחד עשר שבמעשר ופסח שעבר זמנו כיצד סדר מתן דמים שלהם בא לו לקרן מזרחית צפונית נותן מזרחה מערבי נותן מערבה דרומי ר' נחמיה ור' אליעזר בן יעקב אומר בא לו לקרן מזרחית צפונית נותן מזרחה צפונה צפונית מערבית נותן מערבה: 
  הלכה יג
ר' שמעון איש המצפה היה משנה בתמיד בא לו לקרן מזרחית צפונית נותן מזרחי צפוני מערבית נותן מערבה מערבה דרומית נותן דרומה נתן על הקרן מכן ומכן כשירה מן הקרן ולפנים פסולה: 
  הלכה יד
שינה מתן קרנות חיסר מן המתנות או שלא נתן אלא אחת כשרה שירי דם היה שופכן למטה: 
  הלכה טו
הבכור והמעשר והפסח שופכן שפיכה אחת כנגד היסוד שפכן שלא כנגד היסוד הרי אלו פסולין: 
  הלכה טז
היכן היא אכילתן של כולן חטאת ואשם וזבחי שלמי צבור וחטאת העוף ואשם תלוי ולוג שמן של מצורע ושתי הלחם ולחם הפנים ושירי מנחות והעומר כולן קדשי קדשים ונאכלין לפנים מן הקלעים ונאכלין לזכרי כהונה בכל מאכל ליום ולילה עד חצות ואין חייבין עליהן משום נותר ואין מחשבה פוסלה משום פגול עד שיעלה עמוד השחר אחד תמימים ואחד בעלי מומים למחלוקת: 
  הלכה יז
הבכור והמורם מן התודה ואיל הנזיר נאכלין לאנשים ולנשים ולעבדים ולשפחות זה הכלל כל שהוא אוכל בתרומה אוכל באילו וכל שאין אוכל בתרומה אין אוכל באילו: 
  הלכה יח
השלמים והמעשר ואחד עשר שבמעשר נאכלין לשני ימים ולילה אחד ליום ולילו וליום שלאחריו וכיון שחשיכה חייבין עליה משום נותר ומחשבה פוסלת בהן משום פגול ואין שריפתן אלא ביום ובכל מקום היום הולך אחר הלילה לאכילת קדשים הלילה הולך אחר היום:  תוספתא מסכת זבחים (צוקרמאנדל) פרק ז

תוספתא מסכת זבחים (צוקרמאנדל) פרק ז
  
 הלכה א
ר' יוסי אומ' מזבח כולו צפון שנאמר ושחט אותו על ירך המזבח צפנה לפני י"י ר' יוסי בר' יהודה אומר מחצי המזבח ולצפון כצפון מחצי המזבח ולחוץ כדרום וכן היה ר' יוסי ברבי יהודה אומר שני פסיפסין היו בבית החלפות פתוחין למערב גבוהין מן הארץ שמונה אמות שתהא עזרה כשירה לאכילת קדשי קדשים ולשחיטת קדשים קלים אפילו אחורי בית הכפורת שנאמר ושחטו פתח אוהל מועד וגו': 
  הלכה ב
מנחות היו נקמצות בכל מקום בעזרה אפילו בראשו של מזבח: 
  הלכה ג
אחד חטאת העוף ואחד עולת העוף באות מן החולין ביום וביד ימנית: 
  הלכה ד
כיצד מולק בחטאת העוף נותן שתי גפיה בין שתי אצבעותיו ושתי רגליה בין שתי אצבעותיו והיה מותח צוארה על גבי אצבעותיו היה מולק בצפורן ממול ערפה ואין מבדיל ומזה מדמה על קיר המזבח וכשם שהשחיטה אחד או רוב אחד כן מליקה אחד או רוב אחד: 
  הלכה ה
ר' אליעזר בר' שמעון אומר חטאת העוף שמלקה כתיקנה והבדיל בם כשרה מלקה בכל מקום בעזרה כשרה מיצה דמה בכל מקום במזבח כשרה היזה ולא מיצה כשרה ובלבד שיתן מדם הנפש הימנה למטה כנגד היסוד ואם היתה כשרה נאכלת לכהנים ואם לאו זורקה על גבי הדשן: 
  הלכה ו
רבי ישמעאל בר' יוחנן בן ברוקה אומר חלון היתה שם למערבו של כבש ורביכה היתה נקרית ששם זורקין פסולי חטאת העוף שתעבר צורתה ותצא לבית השרפה: 
  הלכה ז
כל העולין למזבח עולין במזרח ויורדין במערב בימין ויורדין בשמאל חוץ מניסוך המים והיין ועולת העוף שעולין במערב ויורדין במערב בימין ויורדין בימין: 
  הלכה ח
כשם שמולק בחטאת העוף כך מולק בעולת העוף אלא שבעולת העוף היה מבדיל וממצה מדמה על קיר המזבח מיצה מן הראש פסול מן הגוף כשר: 
  הלכה ט
מיצה על הכבש ועל הקרן ועל היסוד פסול עשאה ממקום שעומד למעלה אמה כשרה ממקום שעומד למטה אמה כשרה ר' שמעון ור' יוחנן בן ברוקה אומרים בראשו של מזבח היתה נעשית: 
  הלכה י
אבה יוסי בן דוסאי אומר קרקבנין היה זורקן על גבי הדשן בא לו לגוף היה משסעו ביד אבל לא בסכין בין ששיסע ביד ובין ששיסע בסכין שיסע ולא הבדיל הבדיל ולא שיסע כאילו לא שיסע מלח ולא ספג ספג ולא מלח כשרה זה הכלל כל שנויין ששינה ביד לפני מיצוי דמה פסולה לאחר מיצוי דמה כשרה: 
  הלכה יא
חטאת העוף שמלקה להזות דמה בחוץ או מקצת דמה בחוץ לאכול בשרה בחוץ או כזית מבשרה בחוץ פסול ואין בו כרת: 
  הלכה יב
עולת העוף שמלקה להזות דמה בחוץ או מקצת דמה בחוץ לאכול בשרה בחוץ או כזית מבשרה בחוץ פיגול וחייבין עליו כרת זה הכלל כל המולק והמזה בחטאת העוף כל המולק והממצה בעולת העוף לאכול דבר שדרכו לאכול ולהקטיר דבר שדרכו להקטיר חוץ למקומו פסול ואין בו כרת חוץ לזמנו פגול וחייבין עליו כרת ובלבד שיקרב מתיר במצותו: 
  הלכה יג
כיצד קרב המתיר במצותו מלק בשתיקה ומיצה חוץ לזמנו או שמלק ומיצה הדם בשתיקה זה הוא שקרב המתיר במצותו: 
  הלכה יד
כיצד לא קרב מתיר כמצותו מלק חוץ למקומו ומיצה הדם חוץ לזמנו או שמלק חוץ לזמנו ומיצה הדם חוץ למקומו או שמלק ומיצה הדם חוץ למקומו בין שהקדים מחשבת זמן למחשבת מקום ובין שהקדים מחשבת מקום למחשבת זמן פסול ואין בו כרת ר' יהודה אומר אם קדמה מחשבת זמן למחשבת מקום פגול וחייבין עליו כרת ואם קדמה מחשבת מקום למחשבת זמן פסול ואין בו כרת כיצד קדמה מחשבת זמן למחשבת מקום מלקה חוץ לזמנה ומיצה הדם חוץ למקומו כיצד קדמה מחשבת מקום למחשבת זמן מלק חוץ למקומו ומיצה הדם חוץ לזמנו: 
  הלכה טו
חטאת העוף שמלקה שלא לשמה פסול ואין בו כרת מפני שלא קרב המתיר כמצותו זה הוא כללו של דבר כל הפיגולין שנוהגין בחטאת בהמה נוהגין בחטאת העוף וכל הפיגולין שנוהגין בעולת בהמה נוהגין בעולת העוף: 
  הלכה טז
עולת העוף שעשאה למעלה מעשה חטאת לשום חטאת ר' אליעזר אומר מועלין בה ר' יהושע אומר אין מועלין בה אמר ר' אליעזר ומה חטאת אין מועלין בה לשמה שינה את שמה מועלין בה עולה שמועלין בה לשמה כששינה את שמה אינו דין שימעלו בה: 
  הלכה יז
אמר לו ר' יהושע לא אם אמרת בחטאת ששינה את שמה לשום עולה שכן שינה את שמה לדבר שיש בו מעילה תאמר בעולה ששינה את שמה לשום חטאת שכן שינה את שמה לדבר שאין בו מעילה: 
  הלכה יח
אמר לו ר' אליעזר הרי השוחט קדשי קדשים בצפון לשום שלמים יוכיח שהרי שינה את שמו לדבר שאין בו מעילה ומועלין בהן אל תתמה על זו שאף על פי ששינה את שמה לדבר שאין בו מעילה שימעלו בה: 
  הלכה יט
אמר לו ר' יהושע לא אם אמרת בשוחט קדשי קדשים בצפון לשם שלמים שאף על פי ששינה את שמם לא שינה את מקומם תאמר בזו ששינה את שמה ושינה את מקומה: 
  הלכה כ
אמר לו ר' אליעזר הרי השוחט עולת בהמה בדרום לשום אשם יוכיח ששינה את שמה ושינה את מקומה ומועלין בה אף אתה אל תתמה עליה שאף על פי ששינה את שמה ושינה את מקומה שימעלו בה אמר לו ר' יהשע לא אם אמרת בשוחט עולת בהמה בדרום לשום אשם שאף על פי ששינה את שמה ושינה את מקומה לא שינה את מעשיה ושינה לדבר שמקצתו מעילה תאמר בזו ששינה את שמה ושינה את מקומה שינה את מעשיה ושינה לדבר שאין מקצתו מעילה: 
  הלכה כא
חטאת העוף הבאה על הספק מטמא בספק ומטמא אבית הבליעה: 
  הלכה כב
הנרבע המוקצה והנעבד אתנן ומחיר טומטום ואנדרוגינוס מטמאין אבית הבליעה ר' אליעזר אומר טומטום ואנדרוגינוס אין מטמאין בבית הבליעה שכל מקום שנאמר מוציא טומטום ואנדרוגינוס מן הכלל: 
  הלכה כג
מלק הזר ומלק הפסול מטמאין בבית הבליעה הפיגול והנותר אין מטמאין בבית הבליעה מפני שלא היה פסולין בקדש זה הכלל כל שהיה פסולן בקדש מטמאין בבית הבליעה לא היה פסול בקודש אין מטמין בבית הבליעה:  תוספתא מסכת זבחים (צוקרמאנדל) פרק ח

תוספתא מסכת זבחים (צוקרמאנדל) פרק ח
  
 הלכה א
כל הזבחים שנתערבו הן וולדותיהן ותמורותיהן ירעו עד שיסתאבו וימכרו ויביא בדמי יפה שבהן ממין זה ובדמי יפה שבהן מאותו המין ויפסיד המותר מביתו: 
  הלכה ב
נתערבו ברובע ובנרבע במוקצה ובנעבד באתנן ובמחיר ובכלאים ובטרפה וביוצא דופן ירעו עד שיסתאבו וימכרו ויביא בדמי יפה שבהן מאותו המין והשאר חולין נתערבו בחולין תמימים יקדישום לשום אותו הזבח נתערבו בזבחים מת אחד מהן יביא כנגדו ממקום אחר ויתנה עליו נתערבו הדמים הרי זה לוקח בהן שלש בהמות בין ממקום אחד ובין משלשה מקומות ומחלל דמי חטאת על חטאת ודמי עולה על עולה ודמי שלמים על שלמים ונותנין לבעלים ולא יתנם לבעלים עד שיחללם על כולן: 
  הלכה ג
עולה שנתערבה באחד מכל הזבחים ירעו עד שיסתאבו וימכרו ויביא בדמי יפה שבהן זבח ובדמי יפה שבהן עולה כבר קרב זבחו יביא בדמיו זבח אחר קרבה עולתו יביא בדמה עולה אחרת: 
  הלכה ד
חטאת שנתערבה באחד מכל הזבחים ירעו עד שיסתאבו וימכרו ויביא בדמי יפה שבהן זבח ובדמי יפה שבהן חטאת כבר קרב זבח יביא בדמיו זבח אחר כבר קרבה חטאתו שניהן ימותו: 
  הלכה ה
אשם שנתערב באחד מכל הזבחים ירעו עד שיסתאבו וימכרו ויביא בדמי יפה שבהן זבח ובדמי יפה שבהן אשם כבר קרבה זבחו יביא בדמו זבח אחר כבר קרב אשמו שניהן יפלו לנדבה: 
  הלכה ו
מעות חטאת ומעות אשם שנתערבו אלו באלו לוקח בהן שתי בהמות בין ממקום אחד ובין משני מקומות ומחלל דמי חטאת על חטאת ודמי אשם על אשם כבר קרבה חטאתו יוליך לים המלך /המלח/ כבר קרב אשמו יפול לנדבה: 
  הלכה ז
תודה שנתערב בתמורתו שניהם יקרבו ויניף הלחם עמהן: 
  הלכה ח
תודה שנתערבה באחד מכל הזבחים ירעו עד שיסתאבו וימכרו ויביא בדמי יפה שבה זבח ובדמי יפה שבהן תודה כבר קרב זבחו יביא בדמיו זבח אחר כבר קרב תודה יביא בדמיה תודה אחרת: 
  הלכה ט
שלמים שנתערבו באחד מכל הזבחים ירעו עד שיסתאבו וימכרו ויביא בדמי יפה שבהן זבח ובדמי יפה שבהן שלמים כבר קרבו שלמים יביא בדמיו שלמים אחרים: 
  הלכה י
שלמים שנתערבו בשלמים הבאין מחמת פסח ירעו עד שיסתאבו וימכרו ויביאו בדמי יפה שבהן שלמים ויאכלו ליום ולילה עד חצות ובדמי יפה שבהן שלמים אחרים יאכלו לשני ימים ולילה אחת: 
  הלכה יא
בן עזאי אומר שלמים הבאין מחמת הפסח הרי הן כפסח לכל דבר אלא שהן נאכלין ליום ולילה: 
  הלכה יב
בכור שנתערב בפסח שניהן ירעו עד שיסתאבו ויאכלו כבכור רבי שמעון אומר זה ישחט לשום מה שהוא וזה ישחט לשם מה שהוא שניהם יאכלו כפסח וכמנוייו של פסח: 
  הלכה יג
מעשר שנתערב בפסח שניהם ירעו עד שיסתאבו וימכרו כמעשר ר' שמעון אומר זה ישחט לשום מה שהוא וזה ישחט לשום מה שהוא ושניהם יאכלו כפסח וכמנוייו של פסח: 
  הלכה יד
הבכור והמעשר שנתערבו רבי שמעון אומר זה ישחוט לשום מה שהוא וזה ישחט לשם מה הוא ושניהם יאכל כאחד מפני שמתן דמן שוה ולא הודו חכמים לר' שמעון שמביא קדשים לבית הפסול במה דברים אמורים בזמן שנתערבו חיין אבל בזמן שנתערבו שחוטין יאכלו כחמור שבהן נתערבו בפסולי המוקדשין או בחולין שנשחטו בעזרה תעבר צורתו יצא לבית השרפה: 
  הלכה טו
תודה שנתערבה באיל נזיר שניהם יקרבו ויניף הלחם עמהן אמר ר' יהודה מודים חכמים לר' אליעזר באיברי הזבחים שנתערבו באיברי עולה שיקרבו מודה ר' אליעזר לחכמים שנתערבו ברובע ובנרבע במוקצה ובנעבד באתנן ובמחיר ובכלאים ובטרפה ויוצא דופן שתעבר צורתן ויצאו לבית השרפה על מה נחלקו על שנתערבו איברי בעל מום בתמים שר' אליעזר אומר יקרבו ורואה אני דברי בעל מום בתמים כאילו הן עצים וחכמים אומרים תיעבר צורתן ויצאו לבית השרפה: 
  הלכה טז
דם שנתערב במים רואין אותו כאילו הן יין נתערב ביין רואין אותו כאילו הם מים: 
  הלכה יז
נתערב בדם הבהמה או בדם החיה רואין אותו כאילו הן יין במים אם בטלו מראיו פסול ואם לאו כשר ר' יהודה אומר משום רבן גמליאל אין דם מבטל דם אין לך שמכפר אלא דם הנפש בלבד שנ' כי הדם הוא בנפש יכפר איזה הוא דם הנפש כל זמן שמקלח ודם התמצית כל שאינו מקלח: 
  הלכה יח
חתך את הראש בבת אחת קיבל מן הראש פסול מן הגוף כשר: 
  הלכה יט
נתערב בדם פסולין ישפך לאמה או בדם התמצית אומר' לו שלא יתן ואם נתן רואין אותו כאלו יין במים אם בטלו מראיו פסול ואם לאו כשר ר' אליעזר מכשיר בדם התמצית: 
  הלכה כ
נתערב ברובע ונרבע במוקצה ובנעבד באתנן במחיר ובכלאים ובטרפה ויוצא דופן בין כוס בכוס ובין בבלול שנתערבו ישפך לאמה כוס אחד במאה כוסות ר' אליעזר אומר אם קרב כוס אחד יקרבו כל הכוסות וחכמים אומרים אפילו קרבו כולן חוץ מאחד מהן ישפך לאמה אמר ר' יהודה לא נחלקו ר' אליעזר וחכמים על דם עולה שנתערב בדם זבחים שיקרבו על שנתערב ברובע ובנרבע במוקצה ובנעבד באתנן ובמחיר בין כוס בכוסות ובין בבלול או שנתערב דם בעל מום בבלול או כוס אחד במאה כוסות שישפך לאמה על מה נחלקו על שנתערב דם בעל מום בתמים שרבי אליעזר אומר יקרבו ורואה אני את דם בעל מום בתמים כאלו הן מים וחכמים אומרים ישפך לאמה: 
  הלכה כא
הניתנין למטה שנתערבו בניתנין למעלה רבי אליעזר אומר ינתנו למעלה וחכמים אומרים ישפכו לאמה נתן למטה ולא נמלך ר' אליעזר אומר יתן למעלה וחכמים אומרים ישפך לאמה והתחתונים עלו לו נתן למעלה ולא נמלך אלו ואלו מודים שיחזור ויתן למטה אלו ואלו לא עלו לו: 
  הלכה כב
חטאת יחיד שנתערבה זו בזו חטאת צבור שנתערבה זו בזו חטאת יחיד וצבור שנתערבו זו בזו וכן בתודות וכן בעולות וכן בשלמים נותן ארבע מתנות מכל אחת ואחת ואם נתן ארבע מתנות מכולן יצא במה דברים אמורים בזמן שנתערבו חיין אבל בזמן שנתערבו שחוטין נותן ארבע מתנות מכולן ואם נתן מתנה אחת מכולן יצא רבי אומר רואין את המתנה שאם תחלק ויש בה מתנה לכל אחת ואחת: 
  הלכה כג
הניתנין במתנה אחת שנתערבו בניתנין במתנה אחת ינתנו במתנה אחת מתן ארבע במתן ארבע ינתנו במתן ארבע מתן ארבע במתנה אחת ר' אליעזר אומר ינתנו מתן ארבע ר' יהשע אומר ינתנו מתנה אחת אמר ר' אליעזר הרי הוא עובר על בל תגרע אמר ר' יהשע הרי הוא עובר על בל תוסיף אמר רבי אליעזר לא נאמר בל תוסיף אלא כשהוא בעצמו ומוסיף אתה עליו כשהוא עם אחרים אמר ר' יהשע לא נאמר בל תגרע אלא כשהוא בעצמו וגורע אתה הימנו כשהוא עם אחרים אמר ר' אליעזר עדין דבר שקול מי מכריע אמר לו ר' יהושע אני אכריע כשאני עושה בידי נמצאתי עובר על לא תעשה והרי הוא בידי כשאני מניחה כמות שהוא נמצאתי עובר על לא תעשה ואינה בידי: 
  הלכה כד
הניתנין בפנים שנתערבו בניתנין בחוץ ישפך לאמה נתן בחוץ ולא נמלך יחזור ויתן בפנים והחיצונים עלו לו בחוץ בפנים ולא נמלך אלו ואלו לא עלו לו בחוץ ולא נמלך אלו ואלו לא עלו לו חוץ משנתערבו בחטאת מפני שחטאת שנכנס דמה לפנים פסולה ר' אליעזר אומר אף האשם שנאמר כחטאת כאשם: 
  הלכה כה
חטאת שקבל דמה בשני כוסות ניטמא אחד מהן או שנשפך או שיצא חוץ לקלעים או שנתנו למטה הרי חברו כשר קל וחומר לפנימיים שאם יצא אחד מהן לחוץ לא יהא חברו פוסל והדין נותן ומה אם במקום שמחשבה פוסלת בחוץ לא פסל הדם שבחוץ את הדם שבפנים מקום שאין מחשבה פוסלת בפנים אינו דין שלא יפסל הדם שבפנים את הדם בחוץ תלמוד לומר הן לא הובא את דמה אל הקודש פנימה: 
  הלכה כו
נכנס לפנים כשר יצא לחוץ פסול בשר הקודש שנכנס לפנים כשר והדין נותן שיהא פסל ומה אם במקום שלא פסל דם שבחוץ את הדם שבפנים נפסל בשר היוצא לשם מקום שפסל דם שבפנים את הדם שבחוץ אינו דין שנפסל בשר שנכנס לשם תלמוד לומר ובשר בשדה טרפה לא תאכלו וגומר: 
  הלכה כז
נכנס לפנים חברו פיגול יצא לחוץ חברו כשר קבל הכהן קבל הכשר קבל בימינו קבל בכל קדשן חברו כשר שזה ראוי לקרב בפנים: 
  הלכה כח
קבל הזר קבל הפסול קבל בשמאלו קבל בכלי חול חברו פסול שאין זה ראוי ליקרב בפנים פירכסה ליקרב בפנים והחזירה כשרה חטאת העוף שפירכסה לפנים והחזירה כשרה: 
  הלכה כט
חטאת שקיבל דמה בארבעה כוסות אם נתן מכולן על ארבע קרנות כולן נשפכין ליסוד ואם לא נתן אלא אחד מהן מתן ארבע הוא נשפך ליסוד והן נשפכין לאמה ר' אליעזר בר' שמעון אומר אפילו לא נתן אלא אחד מהן מתן ארבע כולן נשפכין ליסוד זה הוא כללו של דבר כל הנשפך ליסוד ודמה טעון כיבוס ומחשבה פוסלת בו משום פיגול והמעלה אותן בחוץ חייב כל הנשפך לאמה אין דמה טעון כיבוס ואין מחשבה פוסלת בו משום פגול והמעלה אותו בחוץ פטור:  תוספתא מסכת זבחים (צוקרמאנדל) פרק ט

תוספתא מסכת זבחים (צוקרמאנדל) פרק ט
  
 הלכה א
אין בין דברי רבן גמליאל לדברי ר' יהשע אלא הדם והנסכים הדם כדברי רבן גמליאל זורקו על גבי האישים נסכים נותנו לספלים: 
  הלכה ב
הפסח והחטאת ששחטן שלא לשמן ועלו לגבי המזבח הרי אלו לא ירדו כל הזבחים שעלו לגבי המזבח ונמצאו פסולין הרי אלו לא ירדו: 
  הלכה ג
העצמות והגידים והקרניים והטלפיים שעלו לגבי המזבח ונמצאו פסולין הרי אלו לא ירדו: 
  הלכה ד
אותו ואת בנו שעלו לגבי מזבח ירדו שאין המזבח מקדיש אלא את הראוי לו: 
  הלכה ה
הרובע והנרבע המוקצה והנעבד והאתנן והמחיר והכלאים והטרפה ויוצא דופן שעלו לגבי מזבח ירדו מפני שלא היו פסולין בקודש זה הכלל כל שהיה פסולו בקדש הקדש מקבלו לא היה פסולו בקדש אין הקדש מקבלו חוץ מבעל מום שר' שמעון אומר משום ר' עקיבא בעל מום בעוף כשר ר' חנינא סגן הכהנים אומר דוחה היה אבא את בעלי מומין מלקרב מפני מה אמרו הלן והיוצא והטמא שעלו לא ירדו מפני שהלן כשר ושלמים והיוצא כשר בבמה והטמא כשר בצבור: 
  הלכה ו
הקמוץ והלבונה מנחת כהנים ומנחת כהן משיח ומנחת נסכים שעלו לגבי מזבח ונמצאו פסולין הרי אלו לא ירדו אבל קטורת שעלה לגבי מזבח תרד שאין המזבח מקדש אלא את הראוי לו: 
  הלכה ז
עולה שעלתה לגבי מזבח ונמצא פסולה יקטירנה על יד העזרה: 
  הלכה ח
איברין שלנו בעזרה מעלין אותן כל הלילה שעל גבי הכבש שבראשו של מזבח מעלין אותן לעולם כשם שאם עלו לא ירדו כך אם ירדו לא יעלו ואם עלו ירדו הקומץ שנתנו על גבי האישים שירין מותרין אימורין שנתנן על גבי האישים הבשר מותר: 
  הלכה ט
הפיגול והנותר והטמא שנתן על גבי האישים חייבין עליהם משום פיגול ונותר וטמא עולה שחוטה שעלתה על המזבח או שעלתה חיה ושחטה הרי מפשיט ומנתיח ומוריד את הדם וזורקה למטה מוריד את הקרבים ומדיחן במים וחוזר ומעלה אותן ומוריד את העור לכהנים וחוזר ומקטיר את הכל: 
  הלכה י
זבחים שחוטין שעלו לגבי מזבח הרי זה מפשיט ומנתח ומוריד את הדם וזורקו למטה מוריד את הקרבים ומדיחן במים חוזר ומעלה אותן ומוריד את העור ואת הבשר לבעלים חוזר ומקטיר את השאר העלו חיים מורידן ושחטן למטה אין לך שמקדיש במזבח החיצון אלא את הראוי לו: 
  הלכה יא
כלי הלח מקדשין את הלח ומדת היבש מקדשת את היבש אין כלי הלח מקדשין את היבש ולא מדת היבש מקדשת את הלח אין מקדשת אלא במלואן אין מקדשת אלא מתוכן אין מקדשת אלא בפנים נקבו נפגמו נסדקו אם עושין מעין מלאכתן שהיו עושין כשהן שלמים מקדשין ואם לאו אין מקדשין:  תוספתא מסכת זבחים (צוקרמאנדל) פרק י

תוספתא מסכת זבחים (צוקרמאנדל) פרק י
  
 הלכה א
כל התדיר מחברו הוא קודם את חברו וכל המקודש מחברו הוא קודם את חברו: 
  הלכה ב
פר משיח ופר העדה עומדין פר משיח קודם לפר העדה בכל מעשיו הואיל משיח מכפר ועדה מתכפרת מוטב שיקדם מכפר למתכפר שנ' וכפר בעדו ובעד ביתו ובעד כל קהל ישראל פר הבא על כל המצות קודם לשעירי העדה ושעירי העדה קודמין לשעיר של נשיא ושעיר של נשיא קודם לשעירה של יחיד ושעירה של יחיד קודמת לכבשה של יחיד: 
  הלכה ג
תודה קודמת לאיל נזיר מפני שהתודה טעונה ארבעה מיני לחם ואיל נזיר טעון שני מיני לחם מעשר קודם את העופות אמר ר' שמעון והלא מעשר קדשים קלים ועופות קדשי קדשים קדמו קדשים קלים לקדשי קדשים אמור מעתה יש במעשר אמורי קדשי קדשים מה שאין כן בעופות: 
  הלכה ד
חטאת העוף קודמת לעולת העוף בהקרבה אף בהפרשה לא יאמר זה לעולתי וזה לחטאתי אלא אומר זה לחטאתי וזה לעולתי חטאת העוף של יולדת קודמת לכבשה מנחת האיש קודמת למנחת האשה מנחת חטים קודמת למנחת שעורין מנחה קודמת ליין והיין קודמת לשמן שמן קודם למלח ומלח קודמת לעצים ועצים קודמין לכל דבר: 
  הלכה ה
פרים קודמין לאילים ואילים קודמין לכבשים אימתי בזמן שבאו כאחד אבל הבא ראשון קרב ראשון הבא אחרון קרב אחרון לחם הפנים קודם לשתי הלחם: 
  הלכה ו
כשהוא מחלקן בעצרת אומר הילך מצה הילך חמץ הילך מצה הילך חמץ אבא שאול אומר שתי הלחם קודמת ללחם הפנים כשהוא מחלקן בעצרת אומר הילך חמץ הילך מצה הילך חמץ הילך מצה מפני ששתי הלחם חביבות שקודמין זה את /זה/ בהקריבה כך קודמין זה את זה באכילה קדשים קודמין לקדשים קלים: 
  הלכה ז
הנאכלין ליום אחד קודמים לנאכלין לשני ימים שלמים של אמש קודמין לחטאת ואשם של יום ר' שמעון אומר חטאת ואשם של יום קודמין לשל אמש וכולן רשאין כהנים לשנות באכילתן מנחות ללותתן ולהוציא שמנן ולתת לתוכן תבלי חולין תבלי תרומה דברי ר' שמעון ר' מאיר אומר תבלי חולין ולא תבלי תרומה שלא יביאו לידי פסול ולידי מיעוט אכילה יין כיוצא בו: 
  הלכה ח
אין מבשלין חטאת ואשם עם מורם מתודה ואיל נזיר עם הבכור עם המורם משל שלמים מפני שממעט את אכילתן וזמן אכילתן ולא שלמים של אמש עם חטאת ואשם של יום מפני שממעט את אכילתן ומקום אכילתן וזמן אכילתן אבל חטאת ואשם מתבשלין זה עם זה תודה ואיל נזיר מתבשלין זה עם זה הבכור ומורם משלמים מתבשלין זה עם זה מפני שכולן שוות: 
  הלכה ט
אחד חטאות החיצונות ואחד חטאות הפנימית לכיבוס שנאמר תורת החטאת תורה אחת לכל החטאת חטאת העוף אין דמה טעון כיבוס חטאת פסולה אין דמה טעון כיבוס היתה לה שעת הכושר ונפסלה דמה טעון כיבוס דברי ר' יעקב ר' שמעון אומר אף על פי שהיתה שעת הכושר ונפסל אין דמה טעון כיבוס נתן על הקרן ועל הכבש ועל היסוד אין זקוק לו נתן מידו כשהוא מזה על גבי הקיתון גורדו והיא טהור: 
  הלכה י
נתן העור עד שלא הופשט אין טעון כיבוס משהופשט טעון כיבוס דברי ר' יהודה ר' אלעזר אומר ר' אליעזר אומ' אף משהושפט /משהופשט/ אין טעון כיבוס אלא מקום הדם דבר הראוי לקבל טומאה ראוי לכיבוס היכן מכבסו בפנים יצא לחוץ נכנס ומכבסו בפנים: 
  הלכה יא
ר' שמעון אומר קדשים קלים אין טעונין מריקה ושטיפה אבל טעונין הדחה משום נותן טעם כבשים פסולין אין טעונין מריקה ושטיפה ר' יעקב אומר היה להן שעת הכושר ונפסלו אין טעונין מריקה ושטיפה ר' שמעון אומר אף על פי שהיתה להן שעת הכושר ונפסלו אין טעונין מריקה ושטיפה: 
  הלכה יב
כלי גללים וכלי אבנים וכלי אדמה אין טעונין מריקה ושטיפה אלא הדחה כלי חרס אין טעונין אלא שבירה היכן שוברו בפנים יצא לחוץ נכנס ושוברו בפנים: 
  הלכה יג
רבי טרפון אומר בישל בו בתחילת הרגל מבשל בו כל הרגל אחר הרגל אין טעון מריקה ושטיפה אמר ר' נתן לא היה ר' טרפון אומר אלא בקדשים קלים בלבד היכן מורקן ושוטפן בפנים יצא לחוץ מכניסן מורקן ושוטפן בפנים נטמאו בחוץ מטהרין ומכניסן מוריקן ושוטפן בפנים: 
  הלכה יד
כיצד מריקתן ושטיפתן במקום אכילתן מריקתן ושטיפתן עד זמן אכילתן מריקתן ושטיפתן בשל בו קדשי קדשים מורק ושוטף לקדשי קדשים קדשים קלים מורק ושוטף לקדשים קלים קדשי קדשים וקדשים קלים מורק ושוטף לחמור שבהן שטף ולא מרק מרק ולא שטף יאכל כחמר שבהן: 
  הלכה טו
חומר בהזאה שאין במריקה ושטיפה ובמריקה ושטיפה שאין בהזאה שהזאה נוהגת בחטאות הפנימיות ונוהגת לפני זריקת דמים מה שאין כן במריקה ושטיפה חומר במריקה ושטיפה שהמריקה ושטיפה נוהגת בקדשי קדשים ובקדשים קלים ואם נתבשל במקצת כלי כולי טעון מריקה ושטיפה מה שאין כן בהזאה:  תוספתא מסכת זבחים (צוקרמאנדל) פרק יא

תוספתא מסכת זבחים (צוקרמאנדל) פרק יא
  
 הלכה א
אין אונן רשאי להביא זבחים כל שבעה אחד זבחים שהן ראויין לבוא נדבה ואחד זבחים שאין ראויין לבוא נדבה אפילו יין ואפילו עצים ואפילו לבונה שנ' שלמים רבי שמעון אומר שלמים שהכל שלום בהן מהן למזבח ומהן לכהנים ומהם לבעלים: 
  הלכה ב
זבחי תודה הרי זה תודה בכל מקום שנ' זובח תודה יכבדנני ושם דרך אראנו י"י וגו': 
  הלכה ג
כהן גדול מקריב אונן ואינו אוכל דברי ר' מאיר ר' יהודה אומר כל אותו היום ר' שמעון אומר גומר את העבודה שבידו ובא לו אבל כהן הדיוט שעמד ומקריב ומת לו מת מניח את עבודה שבידו ויוצא לפכך אם זרק את הדם או שהקטיר קטורת על עבודה שעבד הרי אלו פסולות: 
  הלכה ד
כל חטאות שדמן נכנס לפנים אין לכהנים בהם כלום אלא הדם ואימורין למזבח ועור ובשר יצאו לבית השרפה היכן שורפן אותן בבית הדשן הגדול חוץ לירושלם ולצפונה של ירושלם חוץ לשלש מחנות ולא היו שורפין אותן שלימין אלא מנתחין אותן על ידי עורן כנתחי עולות: 
  הלכה ה
אין הכהנים חולקין בשר כנגד בשר ועופות כנגד עופות בשר כנגד עופות ועופות כנגד מנחות מנחות כנגד מנחות שנ' וכל מנחת בלולה בשמן וחרבה לכל בני אהרן תהיה איש כאחיו: 
  הלכה ו
האיש חולק אף על פי בעל מום אין הקטן חולק אף על פי תמים קטן מאימתי כשר לחלק בקדשי מקדש משיביא שתי שערות אבל אין מקריבין אותו לעבודה עד שנתמלא זקנו רבי אומר אומר אני עד שיהא בן עשרים שנה ומעלה לנצח על מלאכת בית י"י: 
  הלכה ז
עולה כולה לגבוה ועורה לכהנים קדשי קדשים הדם ואימוריו למזבח ובשר ועור לכהנים קדשים קלים הדם והאימורים למזבח ועור ובשר לבעלים זה הכלל כל שיש לו בבשר יש לו בעורות כל שאין לו בבשר אין לו בעורות חוץ מן העולה שפירש בה הכתוב עור העולה אשר הקריב לכהן לו יהיה: 
  הלכה ח
שחטה חוץ לזמנה חוץ למקומה הואיל ולא זכה מזבח בבשרה לא יזכו הכהנים בעורה עולת הקדש אין עורה לכהנים דברי ר' יהודה וחכמים אומרים עורה לכהנים רבי יוסי ברבי יהודה מוסיף אף של גרים ושל נשים ושל עבדים שנאמר עולת איש פרט לאלו אמרו לו והלא כבר נאמר עור העולה אשר הקריב לכהן לו יהיה אם כן למה נאמר עולת איש אלא עולה שעלתה לאיש עורה לכהנים ושלא עלתה לאיש אין עורה לכהנים: 
  הלכה ט
שחטו ולא הפשיטו ולא הספיק לזרוק את הדם עד שנטמא הדם או ששחטו והפשיטו ולא הספיק לזרוק את הדם עד שנטמא הדם הדם יזרק ועור ובשר אסורין אם נזרק הדם עור ובשר מותרין: 
  הלכה י
שחטו ולא הפשיטו ולא הספיק לזרוק את הדם עד שנטמא הזבח העור אסור שחטו והפשיטו ונטמא העור ואח"כ זרק את הדם העור מותר דברי רבי ר' שמעון אומר העור אסור: 
  הלכה יא
שחטו ולא הפשיטו זרק את הדם ואחר כך נטמא הזבח העור אסר רבי אליעזר ברבי שמעון אומר יפשיט העור עם הבשר שחטו והפשיטו וזרק את הדם ואחר כך נטמא הזבח הכל מודים שהעור מותר: 
  הלכה יב
שחטו ולא הפשיטו ולא הספיק לזרוק את הדם עד שיצא הדם או ששחטו והפשיטו ולא הספיק לזרוק את הדם עד שיצא הדם יזרק עור ובשר אסורין ואף על פי שנזרק הדם עור ובשר אסורין שחטו ולא הפשיטו ולא הספיק לזרוק את הדם עד שלן הזבח העור אסור: 
  הלכה יג
שחטו והפשיטו ויצא הזבח ואחר כך זרק את הדם העור מותר דברי ר' ר' אלעזר בר' שמעון אומר העור אסור שחטו ולא הפשיטו וזרק את הדם ואחר כך יצא הזבח העור אסור דברי רבי ר' אליעזר בר' שמעון אומר יפשוט עור עם הבשר שחטו והפשיטו וזרק את הדם ואחר כך יצא הזבח הכל מודין שהעור מותר: 
  הלכה יד
שחטו ולא הפשיטו ולא הספיק לזרוק את הדם עד שיצא הדם או ששחטו והפשיטו ולא הספיק לזרוק את הדם עד שלן הדם הדם יזרק עור ובשר אסורין ואף על פי שנזרק הדם עור ובשר אסורין שחטו ולא הפשיטו ולא הספיק לזרוק את הדם עד שלן הזבח העור אסור שחטו ולא הפשיטו ולן הזבח ואחר כך זרק את דמו אסור דברי ר' ר' אלעזר בר' שמעון אומר יפשיט העור עם הבשר שחטו והפשיטו וזרק את הדם ואחר כך לן הזבח הכל מודים שהעור מותר: 
  הלכה טו
רבי אומר הדם מרצה על העור בפני עצמו כשהוא עם הבשר נולד בו פסול בין לפני זריקת דמים בין לאחר זריקת דמים הרי הוא כיוצא בו ר' אלעזר בר' שמעון אומר אין הדם מרצה על העור בפני עצמו כשהוא עם הבשר נזרק עליו הדם הורצה שעה אחת לפיכך אם נולד בו פסול אפי' לאחר זריקת דמים יפשיט העור עם הבשר: 
  הלכה טז
בראשונה היו מכניסין עורות קדשים ללשכה בית הפרוה והיו מחלקין אותן בערבין לכל בית אב שבאותו היום והיו גדולי כהונה באין ונוטלין אותן בזרוע התקינו שיהו מחלקין אותן בערבי שבתות לכל משמר ומשמר ועדיין היו גדולי כהונה באין ונוטלין אותן בזרוע עמדו הבעלים והקדישום לשמים: 
  הלכה יז
אבא שאול אומר קורות של שקמה היו ביריחו ובעלי אגרוף נוטלין אותן עמדו והקדישום אמרו לא הקדישו בעלים לשמים אלא קורות שקמה בלבד: 
  הלכה יח
פרים הנשרפין ושעירים הנשרפין בזמן שנשרפין כמצותן נשרפין בבית הדשן ומטמאים בגדים ואם אין נשרפין כמצותן נשרפין בבית הבירה ואין מטמאים בגדים ר' יוסי הגלילי אומר בבית הדשן הגדול היו נשרפין אפילו בתבן אפילו בקש ואפי' בגבבה ואפילו לא הצית את האש אלא ברובה הרי אלו כשרין:  תוספתא מסכת זבחים (צוקרמאנדל) פרק יב

תוספתא מסכת זבחים (צוקרמאנדל) פרק יב
  
 הלכה א
רבי אומר הפרש בין השוחט בפנים למעלה בחוץ ובין השוחט בחוץ למעלה בחוץ שהשוחט בפנים למעלה בחוץ היתה לו שעת הכשר והשוחט בחוץ למעלה בחוץ לא היתה לו שעת הכושר ר' אלעזר בר' שמעון אומר הפריש בין השוחט בפנים ומעלה בחוץ לשוחט בחוץ ומעלה בחוץ שהשוחט בפנים ומעלה בחוץ הקדש מקבלו השוחט בחוץ ומעלה בחוץ אין הקדש מקבלו אין אפשר לשוחט אחר שוחט אבל יש מעלה אחר מעלה: 
  הלכה ב
שחטו שנים פטורין העלו שנים חייבין העלה וחזר והעלה חייב על כל העלאה והעלאה דברי ר' שמעון ר' יוסי אומר אין חייב אלא אחת ואין חייב אלא עד שיבנה את המזבח ויסדר המערכה דברי ר' יוסי ר' שמעון אומר אפילו העלה על הסלע או על האבן חייב: 
  הלכה ג
עולה ועולת העוף וחלבים הקומץ והלבונה מנחת כהנים ומנחת כהן משיח ומנחת נסכים שהקריב מאחד מהן כזית בחוץ חייב ר' אלעזר פוטר עד שיקריב את כולו מודה ר' אלעזר שאם הקריב בפנים ושייר מהן כזית והקריבו בחוץ שהוא חייב שכן ראוי ליקרב לפנים: 
  הלכה ד
הקומץ והלבונה שהקריב אחד מהן בחוץ חייב ור' אלעזר פוטר את השני מודה ר' אלעזר שאם הקריב את אחד בפנים ושייר את חברו בחוץ שהוא חייב שכן ראוי ליקרב לפנים: 
  הלכה ה
שני בזיכי לבונה שהקריב את אחד מהן בחוץ חייב ר' אלעזר פוטר עד שיקריב את השני מודה רבי אלעזר שאם הקריב את אחד מהן בפנים ושייר את חברו והקריבו בחוץ שהוא חייב שכן ראוי ליקרב לפנים מודה ר' אלעזר בקומץ מנחת חוטא ולבונה נדבה שהקריבן בחוץ שהוא חייב שכן ראוי ליקרב לפנים: 
  הלכה ו
המנסך שלשת לוגין יין בחוץ חייב ר' אלעזר בר' שמעון אומר עד שלא קדשו בכלי פטור משקדשו בכלי חייב המנסך שלשת לוגין מים בחג בחוץ חייב בשאר ימות השנה פטור ר' אלעזר אומר אף בחג אם נתמלא לשום חג חייב אם לאו פטור: 
  הלכה ז
עולה ועולת העוף וחלבים הקומץ והלבונה מנחת כהנים ומנחת כהן משיח ומנחת נסכים שהקריב אחת מהן כחצי זית פטור והמנסך פחות משלשת לוגין מים פחות משלשת לוגין יין בחוץ פטור ר' נחמיה אומר שירי הדם חייבין עליהן בחוץ אמר ר' יעקב והלא שירי מצוה הן האיך חייבין על שירי מצוה אמר ר' נחמיה הקטר חלבים יוכיחו שהן שירי מצוה וחייבין עליהן בחוץ אמר לו ר' יעקב אף על פי שהן שירי מצוה תחילת עבודה הן: 
  הלכה ח
חטאת העוף הבאה על הספק והקריבה בחוץ חייבין עליה אשם תלוי אשם תלוי הבא על הספק הקריבו בחוץ חייבין עליו חטאת: 
  הלכה ט
עולה שקבל דמה בכוס אחד נתן בפנים וחזר ונתן בחוץ וחזר ונתן בפנים חייב שכולו ראוי לבוא בפנים קבל דמה בשני כוסות נתן שניהם בפנים פטור שניהם בחוץ חייב אחד בפנים ואחד בחוץ פטור אחד בחוץ ואחד בפנים אם כפר הפנימי חייב על מה שבחוץ למה הדבר דומה למפריש עולתו אבדה והפריש אחרת תחתיה ואחר כך נמצאת הראשונה: 
  הלכה י
שחט שתיהן בפנים פטור שתיהן בחוץ חייב אחת בפנים ואחת בחוץ אחת בחוץ ואחת בפנים כיפר בפנים חייב על מה שבחוץ שחטו והרי דמן מונחין בכוסות נתן שתיהן בפנים פטור שניהן בחוץ אחד בפנים ואחד בחוץ פטור אחד בחוץ ואחד בפנים אם כיפר הפנימי חייב: 
  הלכה יא
ולד חטאת ותמורת חטאת וחטאת שמתו בעליה להקריבן בחוץ פטור שכפרו הבעלים ושעיברה שנתה שאבדה ונמצאת עד שלא כיפרו הבעלים חייב משכפרו הבעלים פטור: 
  הלכה יב
פרים הנשרפים ושעירים הנשרפין שהקריבן בחוץ פטור אותו ואת בנו שהקריבן בחוץ חייב על הראשון ופטור על השני ר' שמעון אומר בשני בלא תעשה: 
  הלכה יג
עולה ומחוסר זמן בגופה בגופה פטור ובבעלים חייב רבי שמעון אומר בגופה בלא תעשה חטאת ומחוסר זמן בין בגופה ובין בבעלים פטור ר' שמעון אומר הרי זה בלא תעשה: 
  הלכה יד
הקומץ והמקבל דמו בחוץ פטור זה הכלל כל שהוא משם עבודה וראוי ליקרב בפנים חייבין עליו בחוץ וכל שאינו משום עבודה ואין ראוי ליקרב בפנים אין חייבין עליו בחוץ ר' אלעזר בר' שמעון אומר אף כל שהוא משום עבודה וראוי ליקרב בפנים עשה חזר כיוצא בו בפנים חייב חוץ מן השוחט: 
  הלכה טו
כהן שעבד טמא טבול יום מחוסר בגדים ומחוסר כפורים ושלא רחוץ ידים ורגלים אין חייב אלא אחת: 
  הלכה טז
זר שעבד טמא טבול יום מחוסר בגדים ומחוסר כיפורים ושלא רחוץ ידים ורגלים אין חייב אלא אחת: 
  הלכה יז
ואלו הן שבמיתה האוכל טבל וזר שאכל תרומה וכהן טמא שאכל תרומה טהורה וזר וטבול יום מחוסר בגדים ומחוסר כיפורים ושלא רחוץ ידים ורגלים ופרועי ראש ושתויי יין ששמשו כולן במיתה אבל ערל ואונן ויושב הרי אלו באזהרה בעל מום במיתה דברי ר' וחכמים אומרים בלא תעשה הזיד במעילה רבי אומר במיתה וחכמים אומרים בלא תעשה: 
  הלכה יח
ואלו חייבין עליהן מיתה זרק את הדם לפנים ולפני ולפנים הימנה בעוף מקטיר על גבי מזבח והמנסך שלשת לוגין מים ושלשת לוגין יין בחוץ הרי אלו חייבין מיתה אבל הקומץ והמקבל והמהלך קבל הזר קבל הפסול קבל בשמאלו קבל בכלי חול נתן את הניתנין למטה למעלה ואת הניתנין למעלה למטה את הניתנין בפנים בחוץ ואת הניתנין בחוץ בפנים או ששחטן חוץ לזמנן וחוץ למקומן הפסח והחטאת ששחטן שלא לשמן הרי אילו בלא תעשה:  תוספתא מסכת זבחים (צוקרמאנדל) פרק יג

תוספתא מסכת זבחים (צוקרמאנדל) פרק יג
  
 הלכה א
עד שלא הוקם המשכן היו הבמות מותרות מה הן מקריבין בהמה חיה ועוף גדולים וקטנים זכרים ונקבות תמימין ובעלי מומין טהורין אבל לא טמאין הכל קרב עולה וטעונה הפשט וניתוח הכותים בזמן הזה מותרין לעשות כן: 
  הלכה ב
עד שלא הוקם המשכן היו הבמות מותרות ועבודה בבכורות משהוקם המשכן היו הבמות אסורות ואין כשרה אלא בכהנים: 
  הלכה ג
קדשי קדשים נאכלין לפנים מן הקלעים קדשים קלים בכל מחנות ישראל הנותן על גבי המזבח בשעת פירוקה או בשעת שגלה הרוח את היריעה לא עשה כלום בשעת מסעות קדשים נפסלים וטמאים כל אחד ואחד פורשים למחיצתו: 
  הלכה ד
באו לגלגל הותרו הבמות קדשי הקדשים נאכלין לפנים מן הקלעים קדשים קלים בכל מקום רבי יהודה ור' שמעון אומרים בכל הרואה איזה הוא הרואה הרואה ואין מפסיק: 
  הלכה ה
באו לנוב וגבעון הותרו הבמות קדשי קדשים נאכלין לפנים מן הקלעים וקדשים קלים בכל מקום מן הקלעים ר' יהודה ור' שמעון אומ' בכל הרואה איזה הוא הרואה הרואה ואינו מפסיק: 
  הלכה ו
ימי אוהל מועד שבמדבר ארבעים חסר אחת ושבגלגל ארבע עשרי שנה ושבשילה שלש מאות ושבעים חסר אחת ושבנוב ובגבעון חמשים ושבע בבית עולמים ארבע מאות ועשר לבנינו הראשון ארבע מאות ועשרים לבנינו האחרון: 
  הלכה ז
ארבע כללות הורה ר' שמעון בקדשים כל שהקדישו בשעת איסור המעלה אותו בחוץ חייב בעשה וחייב בלא תעשה וחייב בהכרת כל שהקדישו בשעת היתר ושחיטתו בשעת איסור המעלה אותו בחוץ חייב בעשה וחייב בלא תעשה ופטור בהכרת כל שהקדישו בשעת איסור ושחיטתו בשעת היתר חייב בעשה ופטור בלא תעשה ופטור בהכרת כל שהקדשו בשעת היתר ושחיטתו בשעת היתר פטור בעשה ופטור בלא תעשה ופטור בהכרת וקדשים שהקדישו בבמה גדולה יקרבו בבמה קטנה איזה הוא שהקדישו בשעת איסור ושחיטתו בשעת איסור קדשים שהקדישן במשכן יקרבו במשכן בשילה בבית עולמים יקרבו בבית עולמים לפכך המעלה אותן בחוץ חייב בעשה וחייב בלא תעשה וחייב בהכרת: 
  הלכה ח
אזהו שהקדישו בשעת היתר ושחיטתו בשעת איסור קדשים שהקדישו יקרבו במשכן בגלגל ובאו לשילה יקרבו בשילה בנוב ובגבעון ובאו לבית עד שלא הוקם המשכן והוקם המשכן העולמים יקרבו בבית עולמים לפכך המעלה אותן בחוץ חייב בעשה וחייב בלא תעשה ופטור בהכרת: 
  הלכה ט
אזהו שהקדישו בשעת אסור ושחיטתו בשעת היתר קדשים שהוקדשו במשכן באו לגלגל יקרבו בגלגל בשילה ובאו לנוב וגבעון יקרבו בנוב וגבעון לפכך המעלה אותן בחוץ חייב בעשה ופטור בלא תעשה ופטור בהכרת: 
  הלכה י
איזה היא שהקדישו בשעת היתר ושחיטת בשעת היתר קדשים שהקדישן בגלגל יקרבו בגלגל בנוב ובגבעון יקרבו בנוב ובגבעון לפכך המעלה אותן בחוץ פטור ופטור בלא תעשה ופטור בהכרת: 
  הלכה יא
הכל כשרים לקרב בבמה אף הכל ועבדים משוחררין: 
  הלכה יב
כל שנידר ונידב קרב בבמת יחיד כל שאין נידר ונידב אין קרב בבמת יחיד דברי ר' מאיר וחכמים אומרים אין קרב בבמת יחיד אלא עולה ושלמים בלבד: 
  הלכה יג
במת יחיד אין נסכים דברי ר' מאיר וחכמים אומרים טעונה נסכים ר' יהודה אומר כל שהציבור ויחיד מקריבין באוהל מועד שבמדבר מקריבין באוהל מועד שבגלגל: 
  הלכה יד
אין בין אוהל מועד שבמדבר לאוהל מועד שבגלגל אלא במדבר אין בו התר הבמה ושבגלגל יש בו התר הבמה: 
  הלכה טו
במתו שבראש גגו אין יחיד מקריב עליה אלא עולה ושלמים בלבד וחכמים אומרים כל שהצבור מקריבין באוהל מועד שבמדבר מקריבין באוהל מועד שבגלגל כאן וכאן אין היחיד מקריב עליה אלא עולה ושלמים בלבד ר' יהודה אומר אף הציבור לא היו מקריבין באוהל מועד שבמדבר אלא מי שקבוע לו מן התורה בלבד: 
  הלכה טז
וכן היה ר' שמעון אומר השוחט את הפסח על היחיד והעלהו בחוץ בשעת איסור הבמה אסור בשעת התר הבמה מותר שנ' לא תוכל לזבוח את הפסח יכול אף בשאר ימות השנה תלמוד לומר באחד שעריך בשעה שישראל מתכנסין במקום אחד הוי אומר בשעת הרגל: 
  הלכה יז
אלו דברים שבין במה גדולה לבמה קטנה קרן וכבש ויסוד בבמה גדולה אין קרן וכבש ויסוד בבמה קטנה כיור וכנו בבמה גדולה אין כיור וכנו בבמה קטנה חזה ושוק לכהנים בבמה גדולה חזה ושוק לבעלים בבמה קטנה עור עולה לכהנים בבמה גדולה עור עולה לבעלים בבמה קטנה חוץ למקומו בבמה גדולה אין חוץ למקומו: 
  הלכה יח
אלו דברים ששוות במה גדולה לבמה קטנה שחיטה בבמה גדולה שחיטה בבמה קטנה הפשט ונתוח בבמה גדולה הפשט וניתוח בבמה קטנה דם מתיר מכשיר ומפגל בבמה גדולה דם מכשיר בבמה קטנה מום פוסל בבמה גדולה מום פוסל בבמה קטנה חוץ לזמנו בבמה גדולה חוץ לזמנו בבמה קטנה: 
  הלכה יט
אי זו היא במה גדולה בשעת היתר במה אוהל מועד נטוי כדרכו אין הארון נתון שם אי זו היא במה קטנה בשעת התר הבמה עושה אדם במה על פתח חצרו ועל פתח גינתו מקריב עליה הוא ובנו ובתו ועבדו ושפחתו: 
  הלכה כ
אי זו היא מנוחה זו שילה ונחלה זו ירושלם שנ' כי לא באתם עד עתה אל המנוחה ואל הנחלה ואומר העיט צבוע נחלתי לי ואומר היתה לי נחלתי כאריה ביער דברי ר' יהודה ר' שמעון אומר נחלה זו שילה מנוחה זו ירשלם שנאמר כי בחר י"י בציון וגו' זאת מנוחתי עדי עד שם אשב כי איותיה:  תוספתא מסכת זבים (צוקרמאנדל) פרק א

תוספתא מסכת זבים (צוקרמאנדל) פרק א
  
 הלכה א
הרואה ראייה אחת של זב בית שמאי אומרים כשומרת יום כנגד יום ובית הלל אומרים כבעל קרי ואלו ואלו מודים שהוא טובל ואוכל את פסחו לערב אמרו להן בית הלל לבית שמאי אי אתם מודים שהוא טובל ואוכל את פסחו לערב אמרו להן בית שמאי אי אתם מודים שאם יראה למחר שהוא טמא הרי הוא כשומרת יום כנגד יום שאם תראה למחר שהיא טמאה: 
  הלכה ב
המסיט את הראייה בית שמאי אומרים תלוי בית הלל אומרים טהור משכבו ומושבו בית שמאי אומרים תלוי ובית הלל אומרים טהור: 
  הלכה ג
ראה שתי ראייות המסיט את שתיהן טמא כדברי בית שמאי ובית הלל או' המסיט את הראשונה טהור ואת השנייה טמא משכבות ומושבות שבין ראשונה לשנייה בית שמאי מטמאין ובית הלל מטהרין ראה אחת מרובה כשתים המסיט את כולה טמא דברי בית שמאי ובית הלל אומרים אין טמא אלא המסיט טפה אחרונה בלבד: 
  הלכה ד
אמר ר' עקיבא לא נחלקו בית שמאי ובית הלל על הרואה שתים או אחת מרובה כשתים ובשני הפסיק ובשלשי ראה אחת שאין זה זב גמור על מה נחלקו על שראה אחת בראשון ובשני הפסיק ובשלשי ראה שתים בית שמאי אומרים זב גמור ובית הלל אומרים מטמא משכבו ומושבו וצריך ביאת מים חיים ופטור מן הקרבן: 
  הלכה ה
כשהיה ר' עקיבא מסדר הלכות לתלמידים אמר כל מי ששמע טעם על חברו יבוא ויאמר אמר לפניו ר' שמעון משם ר' אלעזר בר' יהודה איש ברתותא לא נחלקו בית שמאי ובית הלל על שראה אחת בראשון ובשני הפסיק ובשלשי ראה שתים שאין זה זב גמור על מה נחלקו על הרואה שתים או אחת מרובה כשתים ובשני הפסיק ובשלישי ראה אחד אמר לא כל הקופץ משתבח אלא בנותן את הטעם: 
  הלכה ו
אמר לפניו ר' שמעון כך אמרו בית הלל לבית שמאי מה לי כשראה שתים בתחלה ואחת בסוף אמרו להן כשראה אחת בתחלה ושתים וסוף ביטל יום הטהור את הראייה ויש בידו שתי ראייות כשראה שתים בתחלה ואחת בסוף הואיל ונזקק לספירת שבעה בטלה הראייה את יום הטהור ויש בידו שלש ראייות חזר ר' עקיבא להיות שונה כדברי ר' שמעון: 
  הלכה ז
ר' אלעזר בר' ינאי אמר משום ר' אלעזר חסמא לפני רבי לא נחלקו בית שמאי ובית הלל על שראה אחת בראשון ואחד בשני ובשלשי הפסיק וברביעי ראה אחת ועד שראה אחת בראשונה ובשני הפסיק ובשלישי וברביעי ראה שתים שאין זה זב גמור על מה נחלקו על הרואה שתים או אחת מרובה כשתים ובשני הפסיק ובשלישי וברביעי ראה אחת: 
  הלכה ח
אמר תלמיד אחד מתלמידי ר' ישמעאל לפני ר' עקיבא משום ר' ישמעאל לא נחלקו בית שמאי ובית הלל על הרואה קרי בשני שהוא סותר את שלפניו ועל הרואה ברביעי שאין סותר אלא יומו על מה נחלקו על הרואה בשלישי: 
  הלכה ט
כל קרי מטמא בכהנים מותר בזב זב מותר בתשמיש המטה בימי גמרו ולא סותר אלא יומו כיצד ראה לאור שמיני מונה בתחלה ומביא קרבן אחד ראה יום שמיני מונה בתחלה ומביא שתי קרבנות כמה הוא כדי טבילה וסופג כדי שיראה ויטבול ויעל ויסתפג: 
  הלכה י
וכמה שיעורה של ראייה מרובה כמגדיון לשילה שהן כדי שתי טבילות ושני סיפגים ר' שמעון אומר כדי הקפת הבית מבפנים: 
  הלכה יא
משלו משל למה הדבר דומה לחבל של מאה אמה כיצד ראה בתחילה מאה ובסוף חמשים ובסוף מאה או בתחלה מאה ובסוף מאה אין זה זב גמור היה מפסיק ורואה כל שכן הוא טומאתו זה הכלל כל זמן שהיא מרובה כל שכן היא טומאתו: 
  הלכה יב
כיצד ראה שלש ראייות אם אין בין ראשונה לשלישית כדי טבילה וסיפוג אין בידו אלא אחת ראה אחד מרובה כשתים יש מתחלתה ועד סופה כדי טבילה וסיפוג יש בידו שתי ראייות אם לאו אין בידו אלא אחת ור' יוסי אומר אין בידו אלא אחת: 
  הלכה יג
ומודה ר' יוסי שאם ראה אחת בין השמשות אף על פי שאין בה כדי טבילה וסיפוג יש בה שתי ראייות מפני ששני ימים חולקים אותה וכן היה ר' יוסי אומר ראה אחת בין השמשות ספק לטומאה פטור מן הקרבן שתים בין השמשות ספק לטומאה וספק לקרבן אחת ודאי ושתים בין השמשות ושתים ושתים ודאי ודאי לטומאה וספק לקרבן שתים ואחת בין השמשות או שתים בין השמשות ואחת ודאי לטומאה ודאי לקרבן:  תוספתא מסכת זבים (צוקרמאנדל) פרק ב

תוספתא מסכת זבים (צוקרמאנדל) פרק ב
  
 הלכה א
הגוים והגר והתושב אינן מטמאין בזיבה ואף על פי שאינן מטמאין בזיבה טמאין כזבין לכל דבריהם ושורפין עליהן את התרומה ואין חייבין עליהן על טומאת מקדש וקדשיו: 
  הלכה ב
טומטום ואנדרוגינוס שראו בין לובן בין אודם אין שורפין עליהן את התרומה ואין חייבין עליהן על טומאת מקדש וקדשיו ראו לובן ואודם כאחד שורפין עליהן את התרומה ואין חייבין עליהן על טומאת מקדש וקדשיו: 
  הלכה ג
הנוגע בלובן ואודם ונכנס למקדש פטור הוא עצמו שנגע בלובן ואודם ונכנס למקדש פטור היה מונה ללובן וראה אודם לאודם וראה לובן הרי זה אינו סותר: 
  הלכה ד
ומה בין זוב לשכבת זרע זוב בא מבשר המת ושכבת זרע מבשר החי זוב דוהה כלובן ביצה המוזרת ושכבת זרע קשורה כלובן ביצה שאינה מוזרת שכבת זרע אדומה והאשה תולה בה: 
  הלכה ה
זב תולין אותו במאכל ובכל מאכל ר' אליעזר בן פנחס אומר בשם ר' יהודה בן בתירה החלב והגבינין ובשר שמן ויין ישן וגריסין של פול וביצים ומורייס מרגילין לדבר זיבה: 
  הלכה ו
תינוק תולין לו בחמשה דברים במאכל ובמשתה במשא ובקפיצה בחולי שלו ושל אמו ר' שמעון בן יהודה אומר משום ר' שמעון כשם שתולין שכבת זרע מעת לעת כך למראה ולהרהור מעת לעת אבל למאכל למשתה ולמשאה וקפיצה תולין לו כל זמן שהוא מצטער: 
  הלכה ז
גוי שראה קרי ונתגייר מיד מטמא בזיבה במה דברים אמורים בזמן שנתגייר מהול אבל מל ואחר כך ראה תולין לו כל זמן שהוא מצטער בין גוי בין ישראל: 
  הלכה ח
המוציא מת מושכב לרחבה של דרך לנזיר ולעושה פסח טהור ולתרומה טמא במה דברים אמורים שאין שם מקום לעבור אבל יש שם מקום לעבור אף לתרומה טהור במה דברים אמורים במהלך ברגלו אבל בטעון וברכוב טמא שמהלך ברגליו איפשר לו שלא ליגע ושלא יאהיל ושלא יסיט ואי אפשר לו שלא ליגע ושלא להאהיל ושלא יסיט טמא ובמופרק טהור במה דברים אמורים בטומאת התהום אבל בטומאה ידועה טמא: 
  הלכה ט
איזו היא טומאת התהום שלא הכיר בה אחד בסוף העולם אבל הכיר בה אחד בסוף העולם אין זה טומאת התהום מצאו טמון בתבן או בעפר או בצרורות הרי זה טומאת התהום אבל הנקבר במים ובאפילה ובנקיקי סלעים אין זה קבר התהום אין קבר התהום אלא של מת בלבד:  תוספתא מסכת זבים (צוקרמאנדל) פרק ג

תוספתא מסכת זבים (צוקרמאנדל) פרק ג
  
 הלכה א
חומר בזב שאין בזבה ובזבה שאין בזב שהזב טעון ביאת מים חיים והזבה אינה טעונה ביאת מים חיים זב מטמא בזיבת בן יומו וזבה לעשרת ימים זב אם ראה שלש ראיות לשלשה ימים מטמא בהן וזבה פעמים שהיא רואה שלש ראיות לשלשה ימים אינה מטמא בהן זב אין ימים שלו עומדין לפניו מה שאין כן בזבה זב נזקק לספירת שבעה בשתי ראייות מה שאין כן בזבה זב נזקק לספירת שבעה לשתי ראייות מה שאין כן בזבה זב אין מינו סותרו מה שאין כן בזבה זב מטמא בלובן מה שאין כן בזבה: 
  הלכה ב
חומר בזבה שהזבה מטמאה משכב ומושב בראייה כל שהוא מיטמאה את בועלה ומטמאה מעת לעת ומטמאה מבפנים כבחוץ ומטמאה באונסין ומטמאה באודם מה שאין כן בזב: 
  הלכה ג
חומר בזב דאין בטמא מת ובטמא מת מה שאין בזב שהזב עושה משכב ומושב תחתיו מטמא אדם ומטמא בגדיו על גבי מדף ומטמא אוכלין ומשקין מה שאין המת מטמא זובו ורוקו ומימי רגליו מטמאין טומאה חמורה ומטמאין כלי שטף במגע וכלי חרס בהיסט וחייב בקרבן וטעון ביאת מים חיים מה שאין כן בטמא מת חומר בטמא מת שטמא מת טעון הזאה שלשי ושביעי מה שאין כן בזב: 
  הלכה ד
חומר בזב שאין במצורע ובמצורע שאין בזב זב טעון ביאת מים חיים מה שאין כן במצורע חומר במצורע שהמצורע מטמא בביאה וטעון הזאה מה שאין כן בזב: 
  הלכה ה
חומר בזבה שאין במצורעת ובמצורעת שאין בזבה שהזבה מטמאה את בועלה מה שאין כן במצורע חומר במצורעת שהמצורעת מטמאה בביאה וטעונה הזאת מים חיים מה שאין כן בזבה:  תוספתא מסכת זבים (צוקרמאנדל) פרק ד

תוספתא מסכת זבים (צוקרמאנדל) פרק ד
  
 הלכה א
טמא המכה את הטהור וטהור המכה את הטמא בגדי טהור טמאים דברי ר' מאיר וחכמים אומרים טמא המכה את הטהור בגדי טהור טהורין טהור המכה את הטמא שאם משך הטהור הרי הטמא נופל בגדי הטהור טמאין ר' שמעון אומר תוקעו טמא רותקו טהור ר' יהודה אומר טטרגון ששני ראשיה נוגעין בארץ ואמצעיתה רופפת והטמא והטהור יושבים עליה בגדי טהור טמאין וחכמים אומרין עד שיהא זה מגיף וזה פותח מעלין זה את זה מן הבור ור' שמעון מטהר: 
  הלכה ב
ומודה ר' שמעון בשניים שהיו טוחנין ברחיים של יד או ברחיים של חמור או טוענין בזמן שמשאן כבד בגדי טהור טמאין: 
  הלכה ג
ציצית של טמא על גבי טהור טהור ציציתו של טהור על גבי טמא אם עמד טמא טהור ואם עמד טהור טמא ציציתו של טמא על גבי ציציתו של טהור אם עמד טמא טהור אם עמד טהור טמא ציציתו של טהור על גבי ציציתו של טמא בין שעמד טמא בין שעמד טהור טמא: 
  הלכה ד
שלשה דברים ר' אלעזר חסמא מטמא משום ר' יהשע וחכמים מטהרין נדה שישבה עם הטהורה במטה כפה שבראשיה ר' אלעזר חסמא מטמא משם ר' יהשע וחכמים מטהרין ישבה בספינה כלים שבראש הנץ שבספינה ר' אלעזר חסמא מטמא משום ר' יהשע וחכמים מטהרין עריבה מלאה בגדים בזמן שמשאה כבד ר' אלעזר חסמא מטמא משום ר' יהשע וחכמים מטהרין זב שהיה מוטל על חמשה כיסיות לרחבן טהורין שאין אחד מהן נושא את רובו ר' שמעון אומר אם היה אמצעי גבוה טמא מפני שרובו נושא עליו ומודה ר' שמעון שאם ישב על גבי גשיש של מטה וארבע טליות שתחת ארבע רגליו של גשיש טמאות ובבהמה תחת שתי ידים ורגל תחת שתי ידים ויד: 
  הלכה ה
זב שהקיש על אילן שכחו רע ועל סוכה שכחה רעה נפלו ממנו פגין או סוכות ועליהן משקה טופח טמאין: 
  הלכה ו
הקיש על תנור ונפל הימנו ככר תרומה טהור ואם היה חרס מודבק בו טמא הקיש על הנגר ועל הקורה ועל הדלת טמאין על השידה ועל התיבה ועל המגדל בזמן שבאין במדה טמאין ור' נחמיה ור' שמעון מטהרין באילן ואם היו ניסוטין טמאין זה הכלל כל שהוא מכח הסטה טמאין ומכח רעדה טהורין: 
  הלכה ז
קורות בית הבד בזמן שנפרצת טהורה ר' יהודה אומר אף קורות הבלנין בזמן שמתפקקת אם אינה מתפקקת טהורה: 
  הלכה ח
הזב בכף מאזנים משכב ומושב כנגדה אם היה הזב כורע מטמא שנים ופוסל אחד אם היו הן מכריעין את הזב מטמאין אחד ופוסלין אחד באדם בין שהן מכרעין את הזב ובין שהזב מכריען טמא אחד ופוסל: 
  הלכה ט
זב בכף מאזנים ואוכלין ומשקין בכף שנייה ואף על פי שאין מרוחק מן הארץ אלא כל שהוא נותנין עליו חומרי נישא וחומרי נושא ישב על גבי קתכא כלים שבעקל טמאין על גבי מכבש של כובש בזמן שהוא טעון באבנים כלים שתחתיו טהורין ור' נחמיה מטמא בזמן שהוא חוזר בכלם כלים שתחתיו טמאין:  תוספתא מסכת זבים (צוקרמאנדל) פרק ה

תוספתא מסכת זבים (צוקרמאנדל) פרק ה
  
 הלכה א
החמירה התורה באוכלין ומשקין ומדף שעל הזב מאוכלין ומשקין ומדף שתחת הזב במשכב ומושב שתחת הזב ומשכב ומושב שעל הזב ובמדף שעל הזב ומשכב ומושב באדם בין שעל הזב ובין שתחת הזב ושעל הזב חיבורו טמא על מקצתו חיבורו טהור על טמא על מקצתו בין בזב בין במשכב טמא מקצת טמא על הטהור על מקצתו מקצת טהור על טמא על מקצתו בזוב טמא במשכב טהור ר' שמעון אומר אף מקצת טמא על הטהור אף בזב טהור: 
  הלכה ב
ואלו הן חבריין שניים הצפרניים והשער שלהן ואלו הן מקצתיים ראשי אצבעות ידים ורגלים כיחו וניעו ורירו ומי האף שלו הרי הן כרוקו דמעות עינו דם מגפתו וחלב האשה והדם היוצא מפיו ומפי האמה שלו מטמאין טומאת משקה זובו ורוק ומימי רגלו מטמאין טומאה חמורה זיעה וליחה סרוחה והרעי טהורין שכבת זרעו ר' אליעזר אומר מטמא במשא וחכמים אומרים אינו מטמא במשא שאי אפשר לשכבת זרע שלא במימי רגלים: 
  הלכה ג
כלים הנוגעין בזב ובזבה בנדה ויולדות ובמצורע במשכב ובמושב מטמאין שנים ופוסלין אחד פירש מטמא אחד ופוסל אחד הנוגע והנושא והמסיט משום נושא אין בהן: 
  הלכה ד
הנוגע בזיבו של זב וברוקו ובשכבת זרעו ובמימי רגליו ובדם הנדה מטמא שנים ופוסל אחד פירש מטמא אחד ופוסל אחד אחד הנוגע ואחד הנושא נושא ומסיט אין בהם שאין לך דבר שאין בו רוח חיים ומטמא בהיסט אלא דבר שיש בו רוח חיים: 
  הלכה ה
הנוגע בנימי מרכב ובצמר נבלה ובמי חטאת שאין בהן כדי הזייה מטמאין שנים ופוסל אחד בקרן של נבלה בעץ של מרכב ובמי חטאת שיש בהן כדי הזאה מטמא שניים ופוסל אחד בין באדם בין בכלים פירש מטמא אחד ופוסל אחד בבועל נדה ובעבודה זרה מטמא אחד ופוסל אחד: 
  הלכה ו
עבודה זרה כשרץ ומשמשיה כשרץ שנ' שקץ תשקצנו ר' עקיבא אומר כנדה שנ' תזרם כמו דוה צא תאמר לו מה נדה מטמא במשא אף עבודה זרה מטמא במשא: 
  הלכה ז
המכניס ראשו ורובו לבית עבודה זרה טמא כלי חרס שהכניס אויר לבית עבודה זרה טמא הספסלין והקתדראות שהכניס רובן לבית עבודה זרה טמא: 
  הלכה ח
יין שראה את הגוי שהוא מנסכו אם יש בו כזית מטמאין טומאה חמורה ואם לאו אין מטמאין אלא טומאת משקין ושאר יינו של גוי אף על פי שאסר משום יין נסך אין טמא אלא טומאת משקה בלבד: 
  הלכה ט
האוכל מנבלת עוף טהור מן העצמות ומן הגדים ומן השלל של ביצים ומן הדם ומן הבשר החי טהור מן האשכול של ביצים ומן הקורקבנין ובני המעיים או שהמחה את החלב וגמעו טמא כרכו בחזרת ובלעה טמא בסיב ובלעה טהור הקיעה ובלעה מטמא שניים ופוסל אחד בלעה וחזרה והקיאה אבית הבליעה מטמא אחד ופוסל אחד בלעה ואין בה כזית טהור מכלום נטל צפור ואכלה אם יש בה כזית טמא ואם לאו טהור: 
  הלכה י
נבלת הבהמה בפניו בתוך פיו טמא ואבית הבליעה טהור נבלת העוף בפניו ובתוך פיו טהור ובבית הבליעה טמא נמצאת אומר במקום שזו מטמאה זו מטהרת ובמקום שזו מטהרת זו מטמאה: 
  הלכה יא
נבלת העוף הטמא כחצי פרס לפסול את הגויה כזית טהור אבית הבליעה וזה אחד משלשה עשר דברים שנ' בנבלת העוף הטהור כביצה לטמא טומאת אוכלין דברי ר' יהשע ר' אליעזר אומר זה וזה כזית ור' חנינא אומר זה וזה כביצה: 
  הלכה יב
האוכל אבר מן החי ומן הבהמה ומן החיה ומן העופות טהורין כל שהוא ומן הטמאין עד שיהו בו כזית האוכל אבר מן החי ומן העוף טמא הרי זה סופג שמונים דברי ר' יהודה ור' אלעזר וחכמים אומרים אינו סופג אלא ארבעים:  תוספתא מסכת חולין (צוקרמאנדל) פרק א

תוספתא מסכת חולין (צוקרמאנדל) פרק א
  
 הלכה א
הכל כשרין לשחוט אפילו כותי אפילו ערל ואפילו ישראל משומד שחיטת המין עבודה זרה ושחיטת גוי הרי זו פסולה ושחיטת הקוף הרי זו פסולה שנ' וזבחת ואכלת לא שזבח הגוי ולא שזבח הקוף ולא שנזבח מאליה: 
  הלכה ב
ישראל ששחט ומירק הגוי שחיטה על ידיו שחיטתו פסולה שחט בה שנים או רוב שנים שחיטתו כשרה גוי ששחט ומירק ישראל שחיטה על ידיו שחיטתו כשרה שחט בה דבר שאינו עושה אותו טרפה וישראל בא וגומרה מותרת באכילה: 
  הלכה ג
ישראל וגוי שהיו אוחזין בסכין ושוחטין אפילו אחד מלמעלה ואחד מלמטה שחיטתן כשרה וכן סומא שיודע לשחוט שחיטתו כשרה קטן שיודע לשחוט שחיטתו כשרה: 
  הלכה ד
לעולם שוחטין בין ביום ובין בלילה בין בספינה ובין בראש הגג: 
  הלכה ה
בכל שוחטין אפילו בצור אפילו בזכוכית אפילו בקרומית של קנה בכל שוחטין בין בדבר המחובר בקרקע ובין בתלוש מן הקרקע בין שהעביר סכין על גבי צואר ובין שהעביר צואר על גבי סכין ושחט שחיטתו כשרה: 
  הלכה ו
המרגיל לגוי ושחט שחיטתו כשרה שן תלושה וצפורן תלושה שוחטין בה מגל קצר כדרך הליכתה בית שמאי פוסלין ובית הלל מכשירין אם החליקו שניה הרי זו כסכין: 
  הלכה ז
תחב סכין בארץ באטלס ושחט בה שחיטתו פסולה סכין שיש בה פגימות פגימות נדון כמגרה אם יש בין פגימה לחברתה כמלוא שנים בצואר שחיטתו כשרה אין בה אלא פגימה אחת אם היתה מסכסכת ושוחטת כשרה אם חונקת פסולה: 
  הלכה ח
זרק את הסכין ואת הפגיין ושחט שחיטתו כשרה משום ר' נתן אמרו כדרך הליכתה כשרה ושלא כדרך הליכתה פסולה: 
  הלכה ט
מצות שחיטה מוליך ומביא הוליך ולא הביא או הביא ולא הוליך כשרה ובלבד שיהא בסכין כדי הולכה והובאה אם הוליך והביא אף על פי שאין בסכין מלא שנים בצואר שחיטתו כשרה: 
  הלכה י
מצות שחיטה מן הטבעת ועד הריאה מוגרמת פסולה ר' חנניא בן אנטיגנוס מכשיר שייר בה כחוט השערה סמוך לראש מוקף את כולה כשרה ר' יוסי בר' יהודה אומר אם היה רובה מוקף כלבנה כשרה: 
  הלכה יא
כל הצואר כשר לשחיטה שחטה מלמעלה שחיטתה כשרה מלמטה ומן הצדדין שחיטתו פסולה ומן העורף כשר למליקה מלק מלמעלה מליקתו כשרה מלמטה ומן הצדדין מליקתו פסולה: 
  הלכה יב
שחיטה בכלי מליקה ביד נמצאת אומר כשר במליקה פסול בשחיטה כשר בשחיטה פסול במליקה: 
  הלכה יג
שחיטת העוף בפנים פסולה ומליקה כשרה מליקת העוף בחוץ פסולה ושחיטה כשרה נמצאת אומר מקום כשר בשחיטה פסול במליקה מקום כשר במליקה פסול בשחיטה: 
  הלכה יד
דם חטאת בהמה למעלה ודם כל הזבחים למטה נמצאת אומר כשר בחטאת פסול בכל הזבחים כשר בכל הזבחים פסול בחטאת כשר במזבח החיצון פסול במזבח פנימי כשר במזבח פנימי פסול במזבח חיצון כשר באילים פסול בכבשים כשר בכבשים פסל באילים הפלגס בזה ובזה פסול כשר בפרה פסול בעגלה כשר בעגלה פסול בפרה עבורה פוסלת בזה ובזה: 
  הלכה טו
בני יונה מששלעלו או עד שיצהיבו תורין משיפריחו אפילו הן זקנים נמצאת אומר כשר בתורין פסול בבני יונה כשר בבני יונה פסול בתורין: 
  הלכה טז
כהנים משיביאו שתי שערות ואפילו הן זקנים כשרים והמום פוסל בהן הלוים מבן שלשים שנה ועד בן חמשים שנה כשרים ואין המום פוסל בהן נמצאת אומר כשר בכהנים פסל בלוים כשר בלוים פסול בכהנים במה דברים אמורים באהל מועד שבמדבר אבל בבית עולמים אין הלוים נפסלין אלא בקול: 
  הלכה יז
כשר בכהן גדול פסול בכהן הדיוט כשר בכהן הדיוט פסול בכהן גדול כשר בבגדי זהב פסול בבגדי לבן כשר בבגדי לבן פסול בבגדי זהב: 
  הלכה יח
מנורה אין כשרה אלא מן העשת עשאה מן הגרוטאות פסולה ומשאר מיני מתכות כשרה: 
  הלכה יט
חצוצרות אינה כשרה אלא מן הכסף עשאה מן הגרוטאות כשרה משאר מיני מתכות פסולה נמצאת אומר כשר במנורה פסול בחצוצרות כשר בחצוצרות פסול במנורה: 
  הלכה כ
אויר כלי חרס טמא וגבו טהור אויר כל הכלים טהור וגבו טמא נמצאתה אומר טהר בכלי חרס טמא בכל הכלים טהור בכל הכלים טמא בכלי חרס: 
  הלכה כא
פשוטי כלי עץ טהורין וגולמיהן טמאין פשוטי כלי מתכות טמאין וגולמיהן טהורין נמצאתה אומר טהור בכלי עץ טמא בכלי מתכות טהור בכלי מתכות טמא בכלי עץ: 
  הלכה כב
והמביא ארונות ותנורין ספלין וכלי חרש מחוצה לארץ לארץ עד שלא הוסקו טמאין משום ארץ העמים וטהורין משום כלי חרס משהוסקו טמאין משום כלי חרס וטהורין משום ארץ העמים נמצאת אומר בשעה שטמאין משם ארץ העמים טהורין משום כלי חרש ומשעה שטמאין משום כלי חרש טהורין משום ארץ העמים: 
  הלכה כג
טמא ביבישה טהור ברוטב גרעינין טומאה ברוטב וטהורה ביבישה נמצאת אומר טהור ביבישה טמא ברוטב טהור ברוטב טמא ביבישה: 
  הלכה כד
שקדים המרים קטנים חייבין גדולין פטורין ומתוקין גדולים חייבין קטנים פטורין נמצאת אומר חייב בשקדים המרים פטור במתוקין חייב במתוקין פטור במרים: 
  הלכה כה
כשר בגט פסול בפרוסבל כשר בפרוסבל פסל בגט כשר באשה פסול ביבמה כשר ביבמה פסול באשה כשר בגרושה פסול בחלוצה כשר בחלוצה פסול בגרושה: 
  הלכה כו
בכל מקום שיש תקיעה אין הבדלה וכל מקום שיש הבדלה אין תקיעה ביום טוב שחל להיות ערב שבת תוקעין ולא מבדילין אחר שבת מבדילין ולא תוקעין כיצד תוקע תוקע פשוטה אחת ואין מריע:  תוספתא מסכת חולין (צוקרמאנדל) פרק ב

תוספתא מסכת חולין (צוקרמאנדל) פרק ב
  
 הלכה א
השוחט שני חצאין בעוף שחיטתו פסולה אין צריך לומר שני חצאין בבהמה ר' יהודה פוסל לעולם עד שישחוט את הוושט ושני הורידין: 
  הלכה ב
שחט חצי גרוגרת בעוף ושהה כדי שחיטה ואחר כך שחט את כולה שחיטתו כשרה אחד או רוב אחד בעוף אף על פי ששהא לזמן מרובה שחיטתו כשרה: 
  הלכה ג
היה שוחט וחתך את הראש בבת אחת אם נתכוון לכן שחיטתו פסולה ואם לאו שחיטתו כשרה: 
  הלכה ד
שחט את הוושט ואחר כך נשמטה הגרוגרת שחיטתו כשרה נשמטה הגרגרת ואחר כך שחט את הושט שחיטתו פסולה שחט את הוושט ונמצאת גרגרת שמוטה ספק עד שלא נשחטה ספק משנשחטה זה היה מעשה ובאו ושאלו חכמים ואמרו כל ספק בשחיטה פסולה: 
  הלכה ה
נגנבה תרנגולתו ובא ומצאה שחוטה נגנבה בהמתו ובא ומצא שחוטה ר' חנניא בנו של ר' יוסי הגלילי פוסל ור' יהודה מכשיר אמר רבי נראין דברי ר' חנניא בנו של ר' יוסי הגלילי בשמצאה בתוך הבית ודברי ר' יהודה בשמצאה באשפה: 
  הלכה ו
המוצא תרנגולת שחוטה בשוק וכן מי שנתן תרנגולתו לאחד מן השוק לשחוט ואין יודע מה טיבו הולכין אחר הרוב: 
  הלכה ז
נפלה סכין ושחטה או שדרס עליה ושחטה או שטבחה מאיליה נבלה ומטמא במשא: 
  הלכה ח
היה שוחט והרתית או שעף או שדחה חברו או שדחתו הרוח או שנפלה סכין מידו והגביהה או שנפלה קרן טלית והגביהה ושהה כדי שחיטה אחרת פסולה ר' שמעון אומר כדי ביקור בהמה אחרת: 
  הלכה ט
שחט את הושט ושהה כדי שחיטה ואחר כך פסק את הושט או שהחליד את הסכין תחת הושט ופסקו או שהחליד את הסכין תחת הגרגרת ופסקה או שהחליד את הסכין תחת שתיהן ופסקו ר' ישבב אומר נבלה ומטמא במשא ר' עקיבא אומר טרפה ושחיטה מטהרתה אמר לו ר' ישבב אי אתה זכור שהיה ר' יהשע שונה כל שנתנבלה בשחיטתה נבלה ומטמא במשא קודם לשחיטתה טרפה ושחיטתה מטהרתה חזר ר' עקיבא להיות שונה כדברי ר' ישבב: 
  הלכה י
שחט מיעוטו של וושט ושהה כדי שחיטה ואחר כך שחט את שניהן או שנקב הושט ואחר כך שחט את שניהם טרפה ושחיטתה מטהרתה: 
  הלכה יא
ר' שמעון אומר משום ר' אליעזר השוחט בלילה ובשחר עמד ומצא כתלים מלאים דם כשרה בידוע שזינקה ר' יוסי אומר ר' מאיר היה אומר אם הגיע בשעת שחיטה כשרה: 
  הלכה יב
ר' אלעזר בר' יוסי אומר משמו הרופפת בעיניה והמוציא רעי בשעת שחיטה כשרה פשטה ידיה ולא החזירה פסולה שאינו אלא כהוצאת נפש וברגל פשטה ולא החזירה החזירה ולא פשטה כשרה במה דברים אמורים בדקה אבל בגסה בין ביד ובין ברגל פשטה ולא החזירה החזירה ולא פשטה כשרה במה דברים אמורים בבהמה אבל בעוף אפי' לא כישכשה אלא בראש גפה ובראש זנבה כשרה: 
  הלכה יג
השוחט את הבהמה לזרוק דמה לעבודה זרה ולהקטיר חלבה לעבודה זרה הרי זה בשר זבחי מתים אם מששחטה וזרק את דמה לעבודה זרה והקטיר חלבה לעבודה זרה זה היה מעשה בקיסרי ובאו ושאלו את חכמים ולא אמרו לא אסור ולא התר: 
  הלכה יד
השוחט בעזרה בהמה חיה ועופות טמאין אסורין בהנאה ואין צריך לומר באכילה בהמה חיה ועופות טהורין מותרין בהנאה השוחט את הטרפה וכן השוחט ונמצאת טרפה ר' מאיר אוסר בהנאה ור' שמעון מתיר בהנאה: 
  הלכה טו
השוחט לרפואה לאכילת גוים ולאכילת כלבים אסור בהנאה השוחט ונתנבלה בידו והנוחר והמעקר שחיטת נכרי מותר בהנאה: 
  הלכה טז
השוחט בעזרת נשים בהמה חיה ועופות טמאין מותרין באכילה ואין צריך לומר בהנאה: 
  הלכה יז
ר' מאיר אומר טוב אשר לא תדור משתדור ולא תשלם טוב מזה ומזה שלא תדור כל עקר ר' יהודה אומר טוב אשר לא תדור משתדור ולא טוב מזה ומזה מביא כבשתו לעזרה וסומך עליה ושוחט: 
  הלכה יח
השוחט לשום חמה לשום לבנה לשם ככבים לשם מזלות לשם מיכאל שר צבא הגדול ולשום שלשול קטן הרי זה בשר זבחי מתים: 
  הלכה יט
אין שוחטין לא לתוך ימים ולא לתוך נהרות ולא לתוך מים עכורין אבל שוחט או לתוך אגן של מים ובספינה על גבי כלים ואם אין לו מקום בספינה שוחט לתוך הים ואם אינו רוצה לטנף את ביתו שוחט לתוך כלי או לתוך גומא ובשוק לא יעשה כן מפני שעושה את חוקי מינין אם עשה כן צריך בדיקה: 
  הלכה כ
בשר שנמצא ביד גוי מותר בהנאה ביד המין אסור בהנאה היוצא מבית ע"ז הרי זה בשר זבחי מתים מפני שאמרו שחיטת המין ע"ז פתן פת כותי ויינם יין נסך ופירותיהן טבלין וספריהן ספרי קוסמין ובניהן ממזרין: 
  הלכה כא
אין מוכרין להן ואין לוקחין מהן ואין נושאין מהן ואין נותנין להן ואין למדין את בניהן אומנת ואין מתרפאין מהן לא ריפוי ממון ולא ריפוי נפשות: 
  הלכה כב
מעשה בר' אלעזר בן דמה שנשכו נחש ובא יעקב איש כפר סמא לרפאותו משום ישוע בן פנטרא ולא הניחו ר' ישמעאל אמרו לו אי אתה רשאי בן דמה אמר לו אני אביא לך ראיה שירפאני ולא הספיק להביא ראיה עד שמת: 
  הלכה כג
אמר ר' ישמעאל אשריך בן דמה שיצאת בשלום ולא פירצת גזירן של חכמים שכל הפורץ גדירן של חכמים לסוף פורענות בא עליו שנ' ופורץ גדר ישכנו נחש: 
  הלכה כד
מעשה בר' אליעזר שנתפס על דברי מינות והעלו אותו לבמה לדון אמר לו אותו הגמון זקן כמותך יעסוק בדברים הללו אמר לו נאמן דיין עלי כסבור אותו הגמון שלא אמר אלא לו ולא נתכוין אלא נגד אביו שבשמים אמר לו הואיל והאמנתני עליך אף אני כך אמרתי אפשר שהסיבו הללו טועים בדברים הללו דימוס הרי אתה פטור וכשנפטר מן הבמה היה מצטער שנתפס על דברי מינות נכנסו תלמידיו לנחמו ולא קבל נכנס ר' עקיבא ואמר לו ר' אומר לפניך דבר שמא אין אתה מיצר אמר לו אמור אמר לו שמה אחד מן המינין אמר לך דבר של מינות והנאך אמר השמים הזכרתני פעם אחת הייתי מהלך באיסתרטיא של ציפורי מצאתי יעקוב איש כפר סכנין ואמר דבר של מינות משום ישוע בן פנטירי והנאני ונתפסתי על דברי מינות שעברתי על דברי תורה הרחק מעליה דרכך ואל תקרב אל פתח ביתה כי רבים חללים הפילה וגו' שהיה ר' אליעזר אומר לעולם יהא אדם בורח מן הכיעור ומן הדומה לכיעור: 
  הלכה כה
השוחט לשם עולה לשם שלמים לשם אשם תלוי לשם פסח לשם תודה שחיטתו פסולה ר' שמעון מכשיר לפי שאין כיוצא בהם מתנדבין: 
  הלכה כו
ר' שמעון אומר השוחט לשם עולה הרי זו אינה עולה אמר ר' שמעון מה אם אמר הרי עלי עולה שאקריבנה בעבר הירדן שמא עולה הוא לפכך השוחט לשום עולה הרי זו אינה עולה: 
  הלכה כז
השוחט לשום חטאת לשום אשם לשום בכור לשום מעשר ולשום תמורה שחיטתו כשרה זה הכלל דבר שנידר ונדב השוחט לשמו פסול ודבר שאין נדר ונדב השוחט לשמו כשר:  תוספתא מסכת חולין (צוקרמאנדל) פרק ג

תוספתא מסכת חולין (צוקרמאנדל) פרק ג
  
 הלכה א
ואלו טרפות בבהמה נקובת הושט ופסוקת הגרגרת לרחבה הרי זו פסולה ר' שמעון בן אלעזר אומר אף שנתמזמזה מוחה פסולה נשברה שדרה ונחתך רובו של חוט פסולה נימוקה הריאה ואין חוט השדרה קיים פסולה ר' יעקב אומר אפי' ניקב: 
  הלכה ב
ניטלה כבד ולא נשתייר בה כדי להעלות ארוכה פסולה כרס הפנימי שניקב או שנקרע רוב החיצונה ר' יהודה אומר בגדולה טפח ובקטנה ברובה וכמה היא גדולה טפחיים הרי זו גדולה פחות מכן הרי זו קטנה איזו היא כרס הפנימי העיד בן שילא ראש טבחים בצפורי משום ר' נתן זו סניא דיבי: 
  הלכה ג
דרוסת הזאב לבית החלל פסולה דרוסת הנץ לבית החלל פסולה ר' יהודה אומר דרוסת הזאב בדקה דרוסת ארי בגסה דרוסת הנץ בעוף הדק ודריסת הגס בעוף הגס: 
  הלכה ד
נפלה מן הגג ונתרסקו איבריה אם שהתה מעת לעת ושחטה כשרה אם עמדה מיד בין כך ובין כך כשרה: 
  הלכה ה
נשתברו רוב צלעותיה פסולה וכמה הן רוב צלעותיה אחת עשרה צלעות בשדרה מכאן ואחת עשרה צלעות בשדרה מכאן נשברו בה שנים עשר מן הצדדין פסולה נשתיירו בה אחת עשרה מן הצדדין כשרה: 
  הלכה ו
נתחתכה ירך שלה מן הארכובה למטה כשרה מן הארכובה ולמעלה פסולה נשבר העצם וניטל צומת הגידים שלה פסולה ר' שמעון בן אליעזר מכשיר מפני שיכולה ליכוות ולחיות חרותה בידי אדם פסולה ר' שמעון בן אליעזר או' ביד כל הבריות: 
  הלכה ז
הגלודה ר' מאיר מכשיר וחכמים פוסלין אמר ר' שמעון בן אלעזר לא נחלקו ר' מאיר וחכמים על הגלודה שהיא פסולה העיד יהודה בן ישעיה הבסם לפני ר' עקיבא שאמר משום ר' טרפון על הגלודה שהיא פסולה איזו היא הגלודה כל שהפשיט את העור ולא שייר בה כדי להעלות ארוכה ואם שייר כדי להעלות ארוכה הכל מודים שהיא כשרה וכמה היא כדי להעלות ארוכה רבן שמעון בן גמליאל אומר עד כאיסר האיטלקי מבית חללה ולא משאר איבריה: 
  הלכה ח
יש מן האיברין שהן פסולין אבר מדולדל בבהמה אין בו להעלות ארוכה בשר מדולדל בבהמה אין בו להעלות ארוכה נשבר העצם ויצא לחוץ ואין רוב עור ובשר מקיפין אותו כיצד הוא עושה נוטלו ומשליכו והשאר הרי זה מותר: 
  הלכה ט
יש מן עוברין שהן פסולין בן ארבעה בדקה ובן שמונה בגסה יצאו לו שני גבין ולו שתי שדראות הואיל ואין כיוצא בו להתקיים בו פסול: 
  הלכה י
ואלו כשרות בבהמה נקובת הגרגרת וסדיקת הגרגרת לארכה הרי זו כשרה נשברה שדרה ולא נחתך רובה של חוט כשרה נטלה כבד ונשתייר בה כדי להעלות ארוכה כשרה נימוקה הריאה וקרום שלה קיים כשרה נטלה שלפוחות שלה כשרה התליע כבד שלה כשרה הלכה זו עלו עליה בני אסיא שלש רגלים ליבנה ברגל שלישי הכשירו להן: 
  הלכה יא
רבן שמעון בן גמליאל אומר הדקין שניקבו והלחה סותמתן כשרה מחט שנמצאת בעובי בית הכוסות בזמן שנראית מצד אחד כשרה משני צדדין פסולה אם יש במקומה קורט דם בידוע שלפני שחיטה אין במקומה קורט דם בידוע שלאחר שחיטה הגליד פי המכה בידוע לפני שחיטה שלשה ימים לא הגליד פי המכה המוציא מחברו עליו הראייה: 
  הלכה יב
חרותה בידי שמים כשרה איזו היא חרותה כל שצמוקה הריאה שלה: 
  הלכה יג
יש מן איברין שהן כשרין אבר מדולדל בבהמה יש בו להעלות ארוכה בשר מדולדל בבהמה יש בו להעלות ארוכה נשבר העצם ויצא לחוץ ורוב עור ובשר מקיפין אותו כשר: 
  הלכה יד
יש כאן עוברין שהן כשרין בן חמש בדקה ובן ט' בגסה יצאו לו חמש עינים ולו שלש רגלים הואיל וכיוצא בו ראוי להתקיים כשר: 
  הלכה טו
ואלו טרפות בעוף נקובת הושט ופסוקת הגרגרת לרחבה הרי זו פסולה הכתה חולדה על ראשה מקום שעושה אותה טרפה פסולה נקומת המוח שניקב קרום שלה פסולה נקובת הלב לבית חללו פסולה כיצד בודקין אותה ר' שמעון בן אלעזר אומר משום ר' יהודה בודקין אותה ביד ואין בודקין במחט אם ניקב העצם פסולה ואם לאו כשרה: 
  הלכה טז
נפל לאור ונחמרו בני מיעיה פסולה באילו בני מיעים אמרו בקרקבנין בכבד ובלב: 
  הלכה יז
אלו כשרות בעוף נקובת הגרגרת ופסוקת הגרגרת לארכה הרי זו כשרה הכתה חולדה על מקום שאינה עושה טרפה כשרה ניקב הלב שלא לבית חללו כשרה נפלה מן הגג נתרסקו איברה או רצתה חברתה ונתרסקו איבריה ושחטה כשרה אם עמדה מיד בין כך ובין כך כשרה: 
  הלכה יח
ניקב הזפק ר' אומר אפילו ניטל ולא הודו לו חכמים נשתברו גפיה נשתברו רגליה נמרטו כנפיה ר' יהודה אומר אם נטלה הנוצא פסולה: 
  הלכה יט
אחוזת הדם המעושנת והמצוננת הלעיטה חלתית תיאה הרדפני סם המות צואת תרנגולים כשרה נשוכת נחש נשוכת כלב שוטה משום טרפה מותרת ואסורה משום סכנת נפשות סימן לטרפה כל שאינה יולדת רבן שמעון בן גמליאל אומר אם לא היתה מכחשת והולכת בידוע שאינה טרפה אם היתה מכחשת והולכת בידוע שהיא טרפה ר' אומר אם נתקיימת שלשים יום בידוע שאינה טרפה לא נתקיימה שלשים יום בידוע שהיא טרפה אמרו לו פעמים שמתקיימת שתים שלש שנים: 
  הלכה כ
אלו הן סמני בהמה לכל הבהמה אשר היא מפרסת פרסה ושוסעת שסע פרסות מעלה גרה בבהמה אותה תאכלו כל מעלת גרה אין לה שנים מלמעלה איזה שור שקדמו קרניו לטלפיו זה פרו של אדם הראשון שנ' ותיטב לי"י משור פר מקרין ומפריס: 
  הלכה כא
אלו הן סימני חיה כל שיש לה קרנים וטלפים ר' דוסא אומר יש לה קרנים אי אתה צריך לשאל על הטלפים ואף על פי שאין ראייה לדבר זכר לדבר ותיטב לי"י משור פר מקרין ומפריס: 
  הלכה כב
רבן שמעון בן גמליאל אומר כל שיש לו אצבע יתירה בעוף טהור כל העוף הדורס טמא ר' שמעון בן אלעזר אומר כל הקולט באויר ואין קרקבנו נקלף ר' אלעזר בר' צדוק אומר כל הנותן על גבי משיחה החולק שתים לפניו ושתים לאחריו טמא אחרים אומרים השוכן בין הטמאים ודומה לטמאים טמא השוכן בין הטהורים ודומה לטהורים טהור: 
  הלכה כג
אנשי איש כפר תמרתא שביהודה היו אוכלין את הזרזירין מפני שיש להם זפק אנשי שוק העליון שבירושלים היו אוכלין את סנונית לבנה מפני שקרקבנה נקלף ובבצים כל שכודרת ועגולגלת בידוע של עוף טמא וכל שאינה כודרת ועגולגלית בידוע של עוף טהור הוא: 
  הלכה כד
לוקחין ביצים מכל מקום ואין חוששין שמא של נבלות ושל טרפות הן אין מוכרין ביצים של נבלות של טרפות לגוי אלא אם כן היו נקופות לקערה לפכך אמרו אין לוקחין מן הגוי ביצים נקופות לקערה: 
  הלכה כה
אלו סמני חגבים כל שיש לו ארבע רגלים וארבע כנפים וקרסוליו וכנפיו חופין את רובו ר' יהודה אומר ושמו חגב ולא כנצרין שיש בהם סמנין הללו סומכוס אומר אף המורד ר' אלעזר בר' יוסי אומר אין לו עכשיו ועתיד לגדל לאחר זמן כגון הזחל הזה כשר: 
  הלכה כו
אלו הן סימני דגים כל שיש לו סנפיר וקשקשת יש לו קשקשת אי אתה צריך לשאל על סנפיר יש לו סנפיר ואין לו קשקשת טמא: 
  הלכה כז
אלו הן קשקשין שמלובש בהן וסנפירין ששט בהן וכמה קשקשין יהו בו אפילו אחד תחת לחיו ואחד תחת זנבו ואחד תחת סנפיר שלו ר' יהודה אומר שנים קשקשת אחד תחת לחיו ואחד תחת זנבו ואחד תחת סנפיר שלו אין לו עכשיו אבל עתיד לגדל לאחר זמן כגון הסולתנית ואנפיא כשר יש לו עכשיו אבל עתיד להשירה בשעה שעולה מן הים כגון הקולייס והפולמוס כספתיאס אכנס ואנתיניס כשר ר' יוסי בן דורמסקית אומר לויתן דג טהור הוא שנ' גאוה אפיקי מגינים סגור חותם צר אחד באחד יגשו וגו' תחתיו חדודי חרס ירפד חרוץ וגו' גאו' אפיקי מגינים אלו קשקשין שלו תחתיו חדודי חרס אלו סנפירין שלו:  תוספתא מסכת חולין (צוקרמאנדל) פרק ד

תוספתא מסכת חולין (צוקרמאנדל) פרק ד
  
 הלכה א
בהמה המקשה לילד הוציא העובר את ראשו והחזירו ואחר כך שחטה שחטה ואחר כך החזירה אסור חתכו ואחר כך שחטה היא מותרת באכילה והעובר אסור הוציא ראשו ורובו והחזירו הרי הוא כילוד הוציא ידו וחתכה ואחר כך שחטה מה שיצא אסור טמא ושבפנים מותר: 
  הלכה ב
חומר באיברין מה שאין בעוברין ובעוברין מה שאין באיברין שהעובר הוציא ראשו והחזירו אסור הוציא ידו והחזירה מותר חומר באיברין שהמחתך את העובר במעי אמו מותר באכילה מן הטחול ומן הכליות אסור באכילה: 
  הלכה ג
בהמה המקשה לילד והוציא העובר את ידו והחזירה ואחר כך שחטה מותר שחטה ואחר כך החזירה אסור חתכה ואחר כך שחטה מה שיוציא אסור ושבפנים מותר שחטה ואחר כך חותכה מה שיוציא אסור טמא ושבפנים מותר בשר במגע נבלה דברי ר' מאיר וחכמים אומרים מגע טרפה שחוטה: 
  הלכה ד
אמר להן ר' מאיר מי טיהר את העובר הזה מן המגע אמרו לו שחיטת אמו מטהרתו אמר להן אם טיהרתו שחיטתו מן המגע לא תטהרנו לאכילה אמרו לו טרפה תוכיח ששחיטתו טיהרתה מן המגע ולא תטהרנו לאכילה אמר להן ר' מאיר לא אם טהרה שחיטה אותה דבר שגופה תטהר את העובר שאינו גופה אמרו לו מצינו שיפה כח להציל מדבר שאינו גופה על דבר שגופה שמחתך את העובר במעי אמו מותר באכילה מן הטחול ומן הכליות אסור באכילה: 
  הלכה ה
השוחט את הבהמה ומצא בה בן תשע חי טעון שחיטה וחייב במתנות ואסור משום אותו ואת בנו לא תשחטו ביום אחד דברי ר' מאיר וחכמים אומרים אינו אסור משום אותו ואת בנו שנ' אותו ואת בנו לא לא תשחטו ביום אחד את שטעון שחיטה אסור משום אותו ואת בנו ואת שאין טעון שחיטה מותר משום אותו ואת בנו ופטור מן המתנות שנ' מאת זובחי הזבח את שטעון זביחה חייב במתנות ואת שאין טעון זביחה פטור מן המתנות: 
  הלכה ו
ר' שמעון שזורי אומר אפילו עומד וחורש על גבי מענה קורעו ומוציא את דמו חותך ואוכל בשר ר' שמעון בן אלעזר אומר משום ר' יוסי הגלילי טמא טומאת אוכלין ומטמא טומאת אוכלין וצריך הכשר רבי אומר אין מטמא טומאת אוכלין מפני שהוא חי וחי אין מטמא טומאת אוכלין: 
  הלכה ז
בהמה שמתה וקרעה ומצא בה בן תשעה חי טעון שחיטה וחייב במתנות ופסול לגבי מזבח מבני שבן פקועה: 
  הלכה ח
השוחט את הטרפה ומצא בה בן תשעה חי טעון שחיטה חייב במתנות ואם מת טהור מלטמא במשא מפני ששחיטת אמו טיהרתו השוחט את החטאת ומצא בה בן ד' חי אפילו לאחר שלשה ואפילו יצא חוץ לקלעים מותר באכילה: 
  הלכה ט
המבכרת שהפילה שליא ישליכנה לכלבים ובמוקדשין תקבר מפני שגדולה קדש שליא אין מפגלת את הזבח לא חוץ לזמנו ולא חוץ למקומו אין מחשבה פוסלת בה משום פסול והמעלה אותו בחוץ פטור:  תוספתא מסכת חולין (צוקרמאנדל) פרק ה

תוספתא מסכת חולין (צוקרמאנדל) פרק ה
  
 הלכה א
אותו ואת בנו נוהג בכלאיים וכוי ר' אלעזר אומר הכלאים מן הרחל ומן הגדי נוהגין בו ומן הכוי אין נוהגין בו: 
  הלכה ב
השוחט אותו ואת בנו חולין בפנים וקדשים בחוץ השוחט את הטרפה וכן השוחט ונמצאת טרפה ר' מאיר אוסר משם אותו ואת בנו ר' שמעון מתיר משם אותו ואת בנו השוחט לרפואה לאכילת גוים ולאכילת כלבים אסור משום אותו ואת בנו: 
  הלכה ג
השוחט ונתנבלה בידו הנותר /הנוחר/ והמעקר ושחיטת נכרי מותר משום אותו ואת בנו חרש שוטה וקטן ששחטו בזמן שאחרים רואין אותן אסור משום אותו ואת בנו אין אחרים רואין אותן מותר משום אותו ואת בנו דברי ר' מאיר וחכמ' אומרים בין כך ובין כך לא ישחוט ואם שחט פטור: 
  הלכה ד
הלוקח מבעל הבית הוא קודם לבעל הבית שמתחלה לא לקחו אלא על מנת כן: 
  הלכה ה
שנים שלקחו פרה ובנה איזה שלקח ראשון ישחט ראשון ואם קדם השני ושחט הרי זה זריז ונשכר: 
  הלכה ו
שחטה ואת אמה אפילו עד חמשה דורות אינה חייב אלא אחת שחטה ואת בת בנה ואת בת בתה אפילו עד חמש דורות חייב על האחרונה שחטה ובא אחר ושחט את אמה ובא אחר ושחט את בתה שנים האחרונים חייבין והאמצעי פטור שחטה ואחר כך שחט את חמשה בניה חייב משום חמשה לאוין: 
  הלכה ז
שחט חמשה בניה ואחר כך שחטה סומכוס אומר משום ר' מאיר חייב משום חמשה לאוין וחכמים אומרים אין חייב אלא משום לאו אחד בלבד: 
  הלכה ח
שחטה ואחר כך שחט את אמה השוחט את האם חייב ואת הבת פטור שחטה עד שלא חשיכה מותר לשחוט את בתה משחשיכה אסור לשחוט את בתה כל היום וכל הלילה: 
  הלכה ט
בארבע פרקים בשנה המוכר בהמה לחברו צריך להודיע אמה מכרתי לך לשחוט ובתה מכרתי לך לשחוט אלו הן ערב יום טוב האחרון של חג והאחרון של פסח ערב עצרת וערב ראש השנה וכדברי ר' יוסי הגלילי אף ערב יום הכפורים בגליל מפני שהוא יום טוב: 
  הלכה י
אמר ר' יהודה במה דברים אמורים בזמן שחל יום הכפורים להיות בשני בשבת אבל אם חל להיות באחד מכל ימות השבת אין צריך להודיעו מפני שזה יכול לשחוט היום הזה וזה יכול לשחוט למחר:  תוספתא מסכת חולין (צוקרמאנדל) פרק ו

תוספתא מסכת חולין (צוקרמאנדל) פרק ו
  
 הלכה א
כסוי הדם נוהג בכלאים ובכוי ר' אלעזר אומר כלאים מן הגדי ומן הרחל נוהגין בו מן הכוי ואין נוהגין בו ר' יוסי אומר כוי אין שוחטין אותו ביום טוב מפני שספק ואם שחטו אין מכסין את דמו: 
  הלכה ב
אמר ר' יוסי ומה אם מילה שודאה דוחה את השבת אין ספיקה דוחה את יום טוב כיסוי הדם אין ודאי דוחה את השבת דין הוא שלא יהא ספיקו דוחה את יום טוב אמרו לו שופרות שבגבולין יוכיחו שאין ודאן דוחה את השבת וספקן דוחה את יום טוב הן יוכיחו לכיסוי הדם שאף על פי שאין ודאן דוחה את השבת שלא יהא ספיקו דוחה את יום טוב: 
  הלכה ג
השיב ר' חייא בנו של ר' אלעזר הקפר ומה למילה שאין ספקה דוחה את יום טוב שאין ודאה דוחה את לילי יום טוב תאמר בכיסוי הדם שודאה דוחה את לילי יום טוב הואיל וודאה דוחה את לילי יום טוב דין הוא שיהא ספיקו דוחה את יום טוב אמר ר' אבא זה אחד מן הדברים שהיה ר' אחייה אומר אין להם תשובה והשיבו ר' חייא: 
  הלכה ד
השוחט לרפואה לאכילת גוי לאכילת כלבים חייב לכסות השוחט ונתנבלה בידו הנוחר ומעקר ושחיטת נכרי פטור מלכסות: 
  הלכה ה
השוחט בשבת וביום הכפורים אף על פי שמתחייב בנפשו כיון שחשכה אם היה הדם קיים חייב לכסות: 
  הלכה ו
השוחט בספינה כיון שהגיע ליבשה אם היה הדם קיים חייב לכסות אף על פי שאמרו לא ישחוט אדם בספינה אלא אם כן היה לו עפר מוכן השוחט וצריך לדם לא ישחוט כדרך ששוחטין אלא כיצד עושה או נוחרו או מולקו: 
  הלכה ז
השוחט והקדיש את הדם חייב לכסות מפני שקדמה מצות כיסוי להקדש השוחט ובלעתו הארץ פטור מלכסות כיסתו הרוח חייב לכסות: 
  הלכה ח
השוחט דם שעל הסכין ודם שעל הכנפים חייב לכסות רבן שמעון בן גמליאל או' הואיל ונתכסה דם הזבח פטור מלכסות ר' יהודה אומר משום רבן גמליאל אין דם מבטל דם: 
  הלכה ט
השוחט צריך ברכה לעצמו המכסה את הדם צריך ברכה לעצמו שחט ולא כסהו וראהו אחר חייב לכסותו אפילו ביום טוב: 
  הלכה י
המכסה את הדם יכסנו ביד ואל יכסנו ברגל שאין עושין את המצות עראי: 
  הלכה יא
במה מכסין ובמה אין מכסין אין מכסין לא בתבן ולא בקש ולא בגבבה לא בעצה ולא בנוצה ולא בכנפי יונה ולא בנסורת של חרשין ולא בנעורת של פשתן ולא בשחולית ולא בגרודות ולא בקצוצות ולא בקמחין ולא בסלתות ולא יתן אבן על גבי הדם ויכסה אבל מכסה בסיד בגפסיס ובחרסיס שכתשן ועשאן עפר זה הכלל כל שהוא מין עפר בולע ומצמיח מכסין בו:  תוספתא מסכת חולין (צוקרמאנדל) פרק ז

תוספתא מסכת חולין (צוקרמאנדל) פרק ז
  
 הלכה א
גיד הנשה נוהג בכלאים ובכוי נוהג בשתי ירכות בירך של ימין ובירך של שמאל ר' יהודה אומר אין נוהג אלא באחת ודעת מכרעת שהיא של ימין זה הכלל כל שיש לו כף ירך גיד הנשה נוהג בו כל שאין לו כף ירך אין גיד הנשה נוהג בו: 
  הלכה ב
נוהג בשליל וחלבו אסור דברי ר' מאיר ר' יהודה אומר אין נוהג בשליל חלבו מותר ודם כדם איברין אין חייבין עליו ואין הטבחין נאמנין על גיד הנשה דברי ר' מאיר וחכמים אומרים נאמנין עליו ועל החלב: 
  הלכה ג
השולח ירך מחותכת לחברו צריך להפריש ממנה גיד הנשה שלמה אין צריך להפריש ממנה גיד הנשה הלוקח ירך מחותכת מן הטבח אין צריך להפריש ממנה גיד הנשה שלמה צריך להפריש ממנה גיד הנשה המוכר ירך מחותכת לגוי אין צריך להפריש ממנו גיד הנשה ובלבד שלא ימכרנה לו בפני ישראל מפני שחוזר ולוקחה הימנה ומשום שני דברים אמרו אין מוכרין בשר של נבלה ושל טרפה לגוי מפני שחוזר ומאכילן לישראל דבר אחר שאין מאכילין את אדם דבר בטעות ומשום שני דברים אמרו לא יאמר אדם ישראל לגוי קח לי בשר משום נבלות ומשום טרפות דבר אחר משום אונסין: 
  הלכה ד
גיד הנשה מחטט אחריו כל מקום שהוא ונוטלו השומן שלו הרי זה מותר ר' יהודה אומר נוטלו מן השוק של ירך שני גידים מן החיצון סמוך אל בשר אסור וחייבין עליו הפנימי סמוך לעצם אסור ואין חייבין עליו: 
  הלכה ה
האוכל מגיד הנשה כזית הרי זה חייב ר' יהודה פוטר עד שאכל משניהם אכלו ואין בו כזית הרי זה חייב ר' יהודה פוטר עד שיש בו כזית אכל שני גידים משתי ירכות משתי בהמות סופג שמונים ר' יהודה אומר אינו סופג אלא ארבעים: 
  הלכה ו
ירך שבשלה בגיד הנשה שלה אם בשלה בנותן טעם הרי זו אסורה כיצד משערין אותה כבשר בלפת נתבשלה עם הגדים הרי זה בנותן טעם ר' יוחנן בן ברוקה אומר אין בגידין בנותן טעם: 
  הלכה ז
חתיכה אסורה שנתערבה בחתיכות אפלו הן אלף כולן אסורות הרוטב בנותן טעם נימחה הרי זה בנותן טעם: 
  הלכה ח
נוהג בטהורה ואין נוהג בטמאה ר' יהודה אומר אף בטמאה מפני שאיסורו קודם למתן תורה אמרו לו לר' יהודה אינו אומר על כן לא יאכלו בני יעקב ראובן ושמעון את גיד הנשה אלא בני ישראל אלו שעומדין לפני הר סני אלא למה כותבו שם להודיע במה נאסר: 
  הלכה ט
אבר מן החי נוהג בבהמה טמאה כטהורה מפני שאסורו נוהג בבני נח כישראל וחייב עליו משום אבר מן החי ומשום בהמה טמאה דברי ר' יהודה ר' אלעזר וחכמים אומרים אינו חייב אלא משום אבר מן החי בלבד שנ' לא תאכל הנפש עם הבשר את שאסורו משום בל תאכל הנפש עם הבשר חייבין עליו יצתה בהמה טמאה שכולה אסורה: 
  הלכה י
האוכל אבר מן החי עובר בלא תעשה חלב מן החי חייבין עליו משם שני לאוין משום חלב ומשום חי דם מן החי חייב משום שני לאוין משם דם ומשם חי אבר מן החי חייב משום נבלה ומשום אבר חלב מן הנבלה חייב משום שני לאוין משום חלב ומשום נבלה: 
  הלכה יא
דם מן המוקדשין חייב משום שני לאוין משום דם ומשום מוקדשין דברי ר' יהודה וחכמים אומרים אין חייב אלא משום לאו אחד בלבד: 
  הלכה יב
אליה מן המוקדשין חייב משום שני לאוין משם אליה ומשום מוקדשין חלב מן המוקדשין חייב משם שני לאוין משם חלב ומשם מוקדשין ר' יהודה מחייב שלשה משום חלב ומשם מוקדשין ומשם חלב של מוקדשין:  תוספתא מסכת חולין (צוקרמאנדל) פרק ח

תוספתא מסכת חולין (צוקרמאנדל) פרק ח
  
 הלכה א
בשר בחלב נוהג בארץ ובחוצה לארץ בפני הבית ושלא בפני הבית בחולין ובמוקדשין: 
  הלכה ב
הנודר מן הבשר אסור בכל מין בשר ומותר בבשר דגים וחגבים העוף לא עולה ולא נאכל אמר ר' יוסי זה מקולי בית שמאי ומחומרי בית הלל בית שמאי אומרים עולה ואין נאכל ובית הלל אומרים לא עולה ולא נאכל: 
  הלכה ג
ר' אלעזר בר' צדוק אומר העוף עולה עם הגבינה על השולחן אפיקולוס אומר אין נאכל אחרים אומרים משמו אף נאכל במה דברים אמורים בשלחן שהוא של מאכל אבל בשלחן שאינו של מאכל נותן אדם חתיכה בצד זה וגבינה בצד זה: 
  הלכה ד
נותנין בקפוף ובמחוק ומפשילין לאחוריו האוי לא אסרו אלא בשולחן שהוא של מאכל רבן שמעון בן גמליאל אומר אף שולחן של מאכל: 
  הלכה ה
שנים שנכנסו לפונדוק זה בא מן הצפון וזה בא מן הדרום זה אוכל בחתיכתו וזה אוכל בגבינתו ואין חוששין הוי לא אסרו אלא בזמן שכולי תפיסה אחת: 
  הלכה ו
טיפת חלב שנפלה על החתיכה ר' יהודה אומר אם יש בנותן טעם באותה חתיכה וחכמים אומ' באותה הקדרה אמר רבי נראין דברי ר' יהודה בזמן שלא ניער ולא כסה ודברי חכמים בזמן שניער וכסה: 
  הלכה ז
חם לתוך חם וצונן לתוך חם אסור חם לתוך צונן מדיחו ואוכלו: 
  הלכה ח
כחל של מניקה קורעו ומוציא את חלבו לא קרעו אין עובר עליו הלב קורעו ומציא אתו דמו אם בשלו קורעו לאחר בישולו: 
  הלכה ט
כחל שבשלו בחלבו מותר קיבה שבשלה חייב המבשל בשר בחלב הרי זה חייב כמה יבשלם ויהא חייב כחצי זית בשר וכחצי זית חלב כדי שיהו זה בכזית כשם שחייב על בישולו כך חייב על אכילתו כמה יאכל ויהא חייב כדי שיהא נאכל משום בישול: 
  הלכה י
המבשל במי חלב פטור בחלב זכר פטור דם שבשל בחלב פטור העצמות והגדים והקרנים והטלפים שבישלן בחלב פטור הפגול והנותר והטמא שבשלן בחלב חייב עליהן משום פיגל נותר וטמא: 
  הלכה יא
בשר בהמה טהורה בחלב בהמה טהורה אסור ברפואה ובהנאה ר' שמעון מתיר בהנאה בשר בהמה טהורה בחלב חיה טמאה בשר חיה ועופות טהורין בחלב בהמה טמאה ר' עקיבא פוטר על בישולו שנאמר גדי גדי שלשה פעמים: 
  הלכה יב
קיבה של נכרי ושל נבלה הרי זו אסורה חזרו לומר מעמידין בקיבת נכרי ובקיבת נבלה ואין חוששין: 
  הלכה יג
ר"י אומר כשרה שינקה מן הטרפה קיבתה אסורה וטרפה שינקה מן הכשרה קיבתה מותרת מפני שכנוס במעיה חלב: 
  הלכה יד
חומר בחלב מבדם ובדם מבחלב שהחלב נוהג בחי וקרב על גבי האישים ומועלין בו וחייבין עליו משום פגול ונותר וטמא מה שאין כן בדם חומר בדם שהדם מתיר מכשיר ומפגל מה שאין כן בחלב: 
  הלכה טו
ר' יהודה אומר האלל שכינסו ויש בו כזית הרי זה חייב עור פרסות בהמה דקה הרי הוא כבשרה וכולן שעיבדו או שהילך בהן כדי עבודה טהורין משום עור וטמאין משום בשר חוץ מעור האדם מפני שמטמאתו לעולם: 
  הלכה טז
מכאן אמרו לגיון עובר ממקום למקום המאהיל עליו טמא אין לך לגיון שאין בו קרקפלין וכולן שנמלחו הרי אלו כעבודין: 
  הלכה יז
ר' יהודה אומר הלטאה אין לה עור ר' יוחנן בן נורי אמר שמנה שרצים יש להן עורות לפכך הצדן וההורגן והחובל בהן והעושה בהן חבורה הרי זה חייב וחכמים אומרים אין עור אלא מה שמנו חכמים: 
  הלכה יח
המפשיט בבהמה ובחיה ובטמאה ובטהורה ובדקה ובגסה לשטוח כדי אחוזה וכמה הוא כדי אחוזה מלא טפח כפול המפשיט כשעור הזה הנוגע במופשט טהור בעור של צואר טמא ר' יוחנן בן נורי אומר הנוגע בעור של צואר טהור שאינו אלא נותקו: 
  הלכה יט
ר' דוסתאי בן יהודה אומר משם ר' שמעון המפשיט בשרצים כולו חבור אחד הוא ר' יהודה אומר עור שיש לו כזית בשר הנוגע בעור שכנגד הבשר מאחריו טמא: 
  הלכה כ
ביצת השרץ מרוקמת טהורה וכמה היא ריקומה כדי שיראה שרץ מתוכה ניקבה כל שהוא טמאה וכמה יהא הנקב מלא השערה: 
  הלכה כא
האבר והבשר המדולדלין בבהמה מטמאין טומאת אוכלי ר' שמעון אומר אין מטמאין טומאת אוכלין:  תוספתא מסכת חולין (צוקרמאנדל) פרק ט

תוספתא מסכת חולין (צוקרמאנדל) פרק ט
  
 הלכה א
הזרוע והלחיים והקבה נוהגין בכלאיים ובכוי ר' אלעזר אומר הכלאים מן הרחל ומן הגדי נוהגין בו מן הכוי המוציא מחברו עליו הראייה: 
  הלכה ב
השוחט לרפואה לאכילת גוי ולאכילת כלבים חייב במתנות: 
  הלכה ג
השוחט ונתנבלה בידו הנוחר והמעקר ושחיטת נכרי פטור מן המתנות כהן וגוי שמכרו בהמתן לישראל לשחוט חייב במתנות נשחטו ברשותן ואחר כך מכרוהו לו פטור מן המתנות: 
  הלכה ד
ישראל שמכר בהמתו לכהן לשחוט פטור מן המתנות נשחטה ברשותו ואחר כך מכרה לו חייב במתנות: 
  הלכה ה
כהן פטור והמשתתף עם הכהן פטור גוי פטור המשתתף עם הגוי פטור המשתתף עם הכהן צריך לרשום עם גוי אין צריך לרשום ופסולי המוקדשין אין צריך לרשום: 
  הלכה ו
אמר לו כהן כולה שלך והיד שלי אפילו אחד ממאה ביד פטור מן הזרוע כולה שלך והראש שלי אפילו אחד ממאה פטור מן הלחי כולה שלך ובני מעים שלי אפילו אחד ממאה בבני מעים פטור מן הקבה: 
  הלכה ז
מקום שנהגו להפשיט את הראש אינו רשאי להפשיט את הלחי למלוג את העגלים אינו רשאי למלוג את הזרוע ואם יש כהן נותנן לכהן ואם לאו מעלה אותן דמים: 
  הלכה ח
מכר לו יד כמות שהיא וראש כמות שהוא ובני מעים כמות שהן נותנן לכהן ואין מנכה לו מן הטבח את הדמים: 
  הלכה ט
לקח הימנו במשקל נותנן לכהן ומנכה מן הטבח את הדמים מתנות אין בהן משום קדושה אפילו מוכרן לגוי אפילו נותנן לפני כלבו אין בהן אלא מצות כהנה בלבד: 
  הלכה י
המשלח בשר לחברו והיו בו מתנות אין חוששין שמא מתנות כהונה הן: 
  הלכה יא
איזה הוא הזרוע נוטלו מבית הפרק וכל הפרק עמו בזרוע של מוקדשין בזרוע של גבולין איזה הוא לחי נוטלו מבית השחיטה וכל בית השחיטה עמו קיבה כמשמע חלב שעל הקיבה נותנו לכהן אמר ר' יהודה נהגו כהנים עין יפה שיהו נותנין אותו לבעלים: 
  הלכה יב
זרוע זה זרוע של ימין אתה אומר זה זרוע של ימין או אינו אלא של שמאל הרי אתה דן הואיל ושוק מתנה לכהן וזרוע מתנה לכהן מה שוק אינו נוהג אלא בימין אף זרוע לא ינהוג אלא בימין שוק מארכובה ולמטה דברי ר' יהודה וחכמים אומרים מארכובה ולמעלה: 
  הלכה יג
איזה הוא חזה כל שרואה את הארץ מלמעלה ועד שמגיע לצואר מלמטה עד שמגיע לכרס חותכו ונוטלו מבין שתי דפנות מיכן ומיכן ואיזהו אליה חותך ויורד עד שמגיע לעצה נכנס לפנים מן העצה עד שמגיע לפרק חותך ונוטל את כולה: 
  הלכה יד
ואלו הן אמורין שתי כליות ויותרת הכבד ואליה ואלו הן החלבים החלב המכסה את הקרב זה הוא חלב החופה את הכרס ואת כל החלב אשר על הקרב זה חלב שעל הדקין דברי ר' עקיבא ר' ישמעאל אומר חלב שעל הקיבה וחכמים לא הודו לו שעל הכסלים זה חלב שבין פקוקרות שהוא מחטט אחריו כל מקום שהוא ונוטל דברי ר' יוסי הגלילי ר' ישמעאל אומר חלב שעל הקבה תותב קרום ונקלף ר' עקיבא אומר קרום ונקלף אסורין ר' יהודה אומר קרום שעל הכוליא אסור וחייבין עליו גידים שבכליות ובמוקדשין אסורין ואין חייבין עליהן:  תוספתא מסכת חולין (צוקרמאנדל) פרק י

תוספתא מסכת חולין (צוקרמאנדל) פרק י
  
 הלכה א
ראשית הגז נוהג בטרפה ואין נוהג במתה ונוהג בכלאיים ובכוי ר' אלעזר אומר כלאיים מן הרחל ומן הגדי נוהגין בו מן הכוי אין נוהגין בו: 
  הלכה ב
כהן וגוי שנתנו בהמתן לישראל פטור מראשית הגז זה חומר בלחיים ובקיבה מראשית הגז: 
  הלכה ג
כל הקדשים שקדם מומן קבוע להקדישן וניפדו חייב בראשית הגז אבל אם קדם הקדישן את מומן או מום עובר להקדשן לאחר מכן נולד בהן מום קבוע ניפדו פטורין מראשית הגז: 
  הלכה ד
הגוזז עיזיו פטור מראשית הגז השוטף רחליו חייב בראשית הגז הלוקח מבעל הבית חייב ור' אלעיי פוטר השותפין חייבין ר' עקיבא פוטר ר' אלעיי אומר אין ראשית אלא שיש אחריה אחרית גז צאנך ארבע תתן לו חמש חמש רחלות גוזזות מנה ומנה ופרס שהן שבעים וחמש סלעים חייבות בראשית הגז דברי ר' יוסא וחכמ' אומר' חמש רחלות גוזזות כל שהן: 
  הלכה ה
כמה נותן לו משקל חמש סלעים ביהודה שהן עשר סלעים בגליל מלובן ולא צוי ולא שילבננו ויתננו לו אלא נותן לו צמר צוי כדי שילבננו ויעמוד בידו משקל חמש סלעים שביהודה שהן עשר סלעים בגליל שנ' תתן לו שיהא בו כדי מתנה: 
  הלכה ו
היו לו שתי צאן גוזז ומניח גוזז ומניח אף על פי שעתיד להוסיף עליהן אין מצטרפות היו לו חמש גוזז ומניח גוזז ומניח אפילו שתים ושלש שנים הרי אלו מצטרפות צבען טואן ומכרן אין מצטרפות ר' שמעון בן יהודה אומר משום ר' שמעון צבען הרי אלו מצטרפות: 
  הלכה ז
המפריש גז צאנו ואבד חייב באחריותו ראשית הגז מצותו כתחלה אם נתן בין בתחלה בין באמצע בין בסוף יצא כמה שיעורה אחד מששים בתרומה: 
  הלכה ח
הלוקח גז צאנו של חברו ולא הפריש הימנו ראשית הגז הלוקח פטור חומר בזרוע ובלחיים ובקבה מבראשית הגז: 
  הלכה ט
אווזין ותרנגולין ויונין הרדסיות שמרדו או שקיננו בפרדס חייבין בשלוח זכר פטור מלשלח קורא זכר ר' אלעזר מחייב וחכמים פוטרין: 
  הלכה י
עוף טמא פטור מלשלח עוף טהור רובץ על ביצי עוף טהור שאינו מינו פטור מלשלח היתה עומדת ביניהן פטור מלשלח היתה יושבת על גביהן חייב לשלח היתה מעופפת בזמן שכנפיה נוגעות בהן חייב לשלח אין כנפיה נוגעות בהן פטור מלשלח אם אפרוחים הטרפה פטור מלשלח ביצין פטור מלשלח: 
  הלכה יא
אפרוחים שפרחו ואין צריכין לאימן פטור מלשלח נטל את האם ולא הספיק ליטול את הבנים עד שמתה או עד שנעשו טרפה פטור מלשלח: 
  הלכה יב
נטל את האם ואחר כך נטל את הבנים חייב לשלח נטל את הבנים ואחר כך נטל את האם פטור מלשלח אחד נוטל את האם ואחד נוטל את הבנים הנוטל את האם חייב: 
  הלכה יג
המוצא קן בבורות בשיחין ובמערות מותר משום גזל וחייבות בשילוח ואם מקושרות אסורות משום גזל ופטורות מן השילוח יוני שובך ויוני עליה חייבות בשילוח ואסורות משום גזל מפני דרכי שלום: 
  הלכה יד
המוצא קן לא יטהר בה את המצורע שנ' ולקח: 
  הלכה טו
הנוטל אם מעל הבנים ר' יהודה אומר לוקה ואינו משלח וחכמים אומרים משלח ואינו לוקה זה הכלל כל מצות לא תעשה שיש בה קום עשה אין חייבין עליה: 
  הלכה טז
לא יטול אדם אם מעל הבנים ואפילו לטהר בה את המצורע מפני שנעבדה בה עברה ר' יעקב אומר אין לך מצוה בתורה שאין מתן שכרה בצדה ותחיית המתים כתובה בה שנ' שלח תשלח את האם וגו' עלה זה לראש האילן ונפל ומת או לראש הבנין ונפל ומת היכן טובתו של זה ואריכות ימיו אמור מעתה למען ייטב לך בעולם הטוב והארכת ימים בעולם ארוך:  תוספתא מסכת טבול יום (צוקרמאנדל) פרק א

תוספתא מסכת טבול יום (צוקרמאנדל) פרק א
  
 הלכה א
המכניס חלות בין להפרישן ובין שלא להפרישן נשכן נפסלו במניין מוסף עליהן האורז וגריס של טפיח בזמן שאינן קלופין רבן שמעון בן גמליאל אומר אף פולין הגמלונין כיוצא בהן טהורין באב הטומאה ואין צריך לומר בטבול יום דברי ר' מאיר וחכמים אומרים טהורין בטבול יום וטמאים בכל הטמאות: 
  הלכה ב
מוסף עליהן האורז וגריס של טפיח בזמן שהן קלופין התבלין והשנונית חבור בטבול יום ואין צריך לומר בכל הטמאות רבן שמעון בן גמליאל היה אומר במה דברים אמורים בככרות של בעל הבית אבל בככרות של נחתום אינו טמא אלא הקצח והשום והשנונית בלבד: 
  הלכה ג
אחד משקה שנטמא באב הטומאה ואחד משקה שנטמא בולד הטומאה הרי זה תחלה לעולם מטמא חברו וחברו חברו אפילו הן מאה חוץ ממשקה טבול יום שהן פסולין ואינן מטמאין: 
  הלכה ד
חומר בידים מטבול יום שהידים תחלה לחולין מטמאות אחד ופוסלת אחד בקדש ומטמאות את התרומה ומטמאות את המשקין לעשותן תחלה כאלו הן ידים וכל שאין חיבור בטבול יום אין חיבור בידים: 
  הלכה ה
חומר באוכלין שאין במשקין ובמשקין שאין באוכלין שהאוכלין יש להן ידות ואין צריכה מחשבה לאוכלין ומטמאין את המשקה לעשותן תחלה ומשקין מטמאין את האוכלין לעשותן שניים לספקן לטמא את האחרים ואין להן טהרה מטומאתן מה שאין כן משקין: 
  הלכה ו
חומר במשקין שהמשקין תחלה לעולם ומטמאין כל שהן שמהן נעשו את הטומאה לטמא אדם ולטמא בגדים ולטמא אוכלין ומשקין וכלי שטף מאחוריו וכלי חרס מאוירו מה שאין כן באוכלין: 
  הלכה ז
חומר במים מה שאין במשקין ובמשקין מה שאין במים שהמים נעשין אב הטומאה לטמא אדם ולטמא בגדים ופוסלין את המקוה בשלשת לוגים ואת הגוף בשלשת לוגין מה שאין כן במשקין חומר במשקין שהמשקין אין להם טהרת הגוף טהרה מטומאתן ואין טהורין בגוף ופוסלין את המקוה בשינוי מראה מה שאין כן במים: 
  הלכה ח
אחורי כלים שנטמאו במשקין ר' אליעזר אמר מטמאין את המשקין ואין פוסלין את האוכלין והלכה כדבריו ר' יהושע אומר מטמאין את המשקין ופוסלין את האוכלין וקל וחומר ומה אם טבול יום שאינו מטמא משקה חולין פוסל אוכלי תרומה אחורי כלים שהן מטמאין משקה חולין דין הוא שיפסלו אוכלי תרומה: 
  הלכה ט
שמעון אחי עזריא אומר חילוף הדברים ומה אם טבול יום שהוא פוסל אוכלי תרומה אינו מטמא משקה חולין אחורי כלים שאינ' פוסלין אוכלי תרומה דין היא שלא מטמאין משקה חולין: 
  הלכה י
אמר ר' יוסי ראה הלכה זו האיך נחלקו עליה אבות הראשונים ודנו עליה דברי תורה מדברי סופרים ודברי סופרים מדברי סופרים:  תוספתא מסכת טבול יום (צוקרמאנדל) פרק ב

תוספתא מסכת טבול יום (צוקרמאנדל) פרק ב
  
 הלכה א
עיסה שקראה שם חלתה בצפונה וכן קישות שקרא שם תרומה בצפונה הרי זה אין חבור אם נטלה חלתה מתוכה וחזרה לתוכה הרי זה חבור: 
  הלכה ב
המקפה וחמיתה של חולין והשום והשמן של תרומה צף על גביהן נגע טבול יום בשמן לא פסל אלא שמן ר' יוחנן בן נורי אומר שניהן חבור זה לזה בשר הקדש שקדם עליו הקיפה וכן השמן שהוא צף על גבי היין ר' ישמעאל בר' יוחנן בן ברוקה אומר בית שמאי או' חיבור בטבול יום ובית הלל או' אין חיבור: 
  הלכה ג
טבול יום שתרם את הבור ונפלה הימנה חבית של תרומה ושקעם לבור של יין מן השפה ולפנים חיבור מן השפה ולחוץ אינו חיבור ואם היה כור או פיתוס אפילו כלי שיש בו מאה כור כולו חבור אחד: 
  הלכה ד
חבית שנקבה בין מפיה בין משוליה בין מצדיה ונגע בה טבול יום טמאה ר' יהודה אומר מפיה ומשוליה טמאה מפיה מפני שהמשקה משוך לתוך ידו משוליה מפני שהמשקה גרור על גבי ידיו אבל מן הצדדין יעלה באחד ומאה: 
  הלכה ה
בעבוע של חבית שניקב ומכוין מבפנים כבחוץ ר' יהודה אומר בכולן יעלה באחד ומאה מעשה וביעבע יין בין העלין ובאו ושאלו את ר' יהודה בן בבא ואמר יעלה באחד ומאה: 
  הלכה ו
אוכל שנפרץ ומעורה במקצת אם יש לו יד אוחזין אותו ביד עלה אוחזין אותו בעלה יש לו זה וזה אוחזו באיזה מהן שירצה אין לו לא זה ולא זה ר' מאיר אומר בגדול ר' יהודה אומר בקטון ר' נחמיה אומר בטהור וחכמים אומרים בטמא במה דברים אומרים בטבול יום אבל בשאר כל הטמאות הרי זו חבור ר' אומר אחד טבול יום ואחד שאר כל הטמאות היה נמשך עמו חבור ואם אינו נמשך עמו אינו חבור: 
  הלכה ז
עיסה שנדמעה או שנתחמצה בשאור של תרומה חייבת בחלה אינו נפסלת בטבול יום דברי ר' מאיר ור' יהודה ור' יוסי ור' שמעון פוסלין: 
  הלכה ח
אמר ר' מנחם בר' יוסי אמרתי לפני אבא אי אתה מודה במקפא ובחמתה של חולין והשום והשמן של תרומה צף על גביהן שאם נגע טבול יום במקצתו לא פסל אלא מקום מגעו אמר לי זה מין אחד וזה שני מינין: 
  הלכה ט
ירק של תרומה וביצה טרופה נתונה על גביו ונגע טבול יום בביצה כל הסדר העליון חבור דברי ר' יוסי ור' שמעון ור' יהודה או' אינו חבור אלא הקלח שכנגד ידו של זו העיד ר' ישמעאל לפני חכמים בכרם ביבנה שאינו חבור אלא הקלח שכנגד ידו אמר ר' יוסי לא על זו העיד אלא על העשוי כמו כובע שהוא חיבור: 
  הלכה י
חוט של ביצה שקרם על דופנה של אילפס ונגע בה טבול יום מן השפה ולפנים חבור מן השפה ולחוץ אינו חבור ר' יוסי אומר אף מן השפה ולפנים חוט וכל הנקלף עמו חבור מן השפה ולחוץ חוט וכל הנקלף עמו אינו חבור: 
  הלכה יא
ביצין שנפקו בקערה הרי זה חבור התחיל לטרף אינו חבור טרפן במשקין חבור ביעין שנקפן בתוך הטפיח הרי אלו אינן חיבור התחיל לטרף אינו חבור טרפן במשקין חבור טרפן במימי עצמו הוכשרו הרי הן כעגול של דבלה: 
  הלכה יב
עיגולי דבילה שנפלו משקין על מקצתו הרי הוא נוטל עובי שלש אצבעות על רוחב מלא קציעה דברי ר' יהודה וחכמים אומרים אין נוטל הימנו אל מקום משקה בלבד אמר רבי נראין דברי ר' יהודה בדבילה שמינה שלא גירסה ודברי חכמים בדבלה שמנה שגרסה: 
  הלכה יג
משקה טבול יום בטהור דברי רבי ור' יוסי בר' יהודה אומר בטמא: 
  הלכה יד
האשה שהיא טבולת יום ולשה את העיסה קוצה הימנה חלה ומפרשת מנחה בכפישה או בנחותא ומקפת וקורא לה שם מפני שהיא שלשי והשלשי טהור בחולין עריבה שהיא טבלת יום לשון בה עיסה וקוצין הימנה חלה מוקפת וקורין לה שם מפני היא שלישית והשלישית טהור בחולין ועל כולן אמר ר' יהשע דבר חדש שחידשו סופרים ואין לי מה אשיב: 
  הלכה טו
התורם את הבור ונתנה במקום שתתגלגל והגיע לבור ולשפכה הרי זה שלם התורם את הבד ונסדקה חבית או נשפכה אם ירד הימנו כדי דימוע אינו שלם ואם לאו הרי זה שלם: 
  הלכה טז
היה תורם ארבע חמש חביות כאחד אף על פי שלא ירד מכל אחת ואחת כדי דימוע הרי זה שלם מפני שהתנה על כל אחת ואחת במה דברים אמורים בתרומת ראשית יין ושל שמן שאין תרומת ראשית ניטלת אלא מן המוקף אבל בתרומת מעשר ובשאר כל הפירות הרי זה שלם: 
  הלכה יז
היה תורם תרומה ותרומת מעשר כאחד אף תרומת המעשר אינו שלם ר' יוסי אומר בכולן אם היה הדיוט ולא התנה תנאי בית דין הוא:  תוספתא מסכת טהרות (צוקרמאנדל) פרק א

תוספתא מסכת טהרות (צוקרמאנדל) פרק א
  
 הלכה א
אמר ר' שמעון מפני מה אמרו אוכל שנטמא באב הטומאה ושנטמא בולד הטומאה מצטרפין זה עם זה מפני שאיפשר לשלישי ליעשות שני ואי אפשר לשני לעשות ראשון ומפני מה אמרו אין השרץ והנבלה והמת מצטרפין זה עם זה לפי שאי אפשר לשרץ לעשות נבלה ולא נבלה לעשות מת: 
  הלכה ב
מקרצת שהיתה שלישית והשיך לה אחרות כולן שלישית בקדש פרשו שלישית כולן טהורות ואיזו הוא הנשוך התולש ממנו כל שהוא אבל אם היו ממעכין זה את זה כגון הדבלה והתמרים והגרוגרת והצימוקין הרי אלו אינן חבור מפני מה אמרו בזיתים חבור שמתחלה לא נתנן אלא על מנת שינקו זה מזה: 
  הלכה ג
אחד טבול יום מטומאה חמורה ואחד טבול יום מטומאה קלה ואפילו טבול יום מן הזב ומן הזבה ומשאר הטמאות שבתורה הרי הן כטבול יום מן השרץ טבול יום וטמא מת בועל נדה עושה בית הבד מן הזב ומן הזבה ואפילו יום השביעי שלו הרי זה לא עשה כלום ואם עשה הרי זה תלוי ואחד טהור שידיו טמאות מטמא משקין חולין ופוסל אוכלי תרומה ור' אלעזר בר' שמעון אומר אין ידים לטבול יום: 
  הלכה ד
אבא שאול אומר טבול יום תחלה לקודש ר' מאיר אומר טבול יום מטמא בקדש ופוסל בתרומה וחכמים אומרים כשם שהוא פוסל משקה תרומה ואוכלי תרומה כך פוסל משקה הקדש ואוכלי הקדש: 
  הלכה ה
השרץ מטמא שלשה ופוסל אחד בקודש ומטמא שנים ופוסל אחד בתרומה מטמא אחד ופוסל אחד בחולין משקין מטמאין שנים ופוסלין אחד בקודש מטמאין אחד ופוסלין אחד בתרומה ופוסלין את החולין: הידים מטמאות אחד ופוסלת אחד בקודש ופוסלות את התרומה ואין ידים לחולין ר' שמעון בן אלעזר אומר משום ר' מאיר הידים תחלה לקדש ושניות לתרומות באיזה קודש אמרו בקדשי מקדש המקודשין כגון חלות תודה ורקיקי נזיר שנשחט עליהן את הזבח והמנחות שקדשו בכלי אבל חלות תודה ורקיקי נזיר שלא נשחט עליהן את הזבח והמנחות שלא קדשו בכלי אינן לא בקודש ולא בחולין אלא הרי הן כתרומה והשרץ מטמא שנים ופוסל אחד בהם: 
  הלכה ו
החלה והבכורים ותשלומי תרומה וחומשה הרי הן כתרומה הטבל והמדומע וגידולי תרומה ומעשר שני הרי הן כחולין ככרות הקדש בתוך גומותיהן והמים המוקדשין נטמאת אחת מהן בשרץ כולן תחלה בתרומה מטמא שנים ופוסל אחד בחולין מטמא אחד ופוסל אחד אין לך משקה הקדש הנוגע בשלישי טמא אלא קדש בלבד ר' אליעזר בר' צדוק אומר האוכל אוכל שני לא יעשה בית הבד מפני שהוא עושה שני והשני מטמא את המשקין לעשות תחלה אבל שני שנגע במשקין בית הבד טמאין:  תוספתא מסכת טהרות (צוקרמאנדל) פרק ב

תוספתא מסכת טהרות (צוקרמאנדל) פרק ב
  
 הלכה א
אמר לו ר' יהשע לר' אליעזר היכן מצינו טומאה בתורה שהיא עושה טומאה אחרת כיוצא בה שאתה אומר יעשה ראשון אמר לו אף אתה אומר יעשה שני אמר לו מצינו שהשני מטמא את המשקין לעשות תחלה והמשקין מטמאין את האוכלין לעשות שניים אבל לא מצינו ראשון שהוא עושה ראשון בכל מקום: 
  הלכה ב
השחליים והגריסין בזמן שמגיס בהן את הקדרה מטמאין טומאת אוכלין נתנו לקערה והיוצא מהן משקין משקין היוצאין מהן מטמאין טומאת המשקין: 
  הלכה ג
השמן לא אוכל ולא משקה כיצד אמרו שמן תחלה לעולם שאם נטמא ולא נשתייר הימנו אלא כאפיל משקין היוצאין הימנו מטמאין טומאת המשקין: 
  הלכה ד
נמצאת אומר שלש מדות במשקין הרוטב והחלב והגריסין בזמן שהמשקה טופח הרי אלו תחלה קדשו אין צריכין מחשבה לאוכלן: 
  הלכה ה
דבש הזב מכוורת דבורים מטמא טומאת משקין חישב עליו לאוכלין מטמא טומאת אוכלין שמן לא אוכל ולא משקה חישב עליו לאוכלין ולא למשקין בטלה דעתו הדם שקרש לא אוכל ולא משקה חשב עליו לאוכלין מטמא טומאת אוכלין ולמשקין בטלה דעתו דבש תמרים לא אוכל ולא משקה חישב עליו לאוכלין מטמא טומאת אוכלין ולמשקין בטלה דעתו ושאר כל מי פירות לא אוכל ולא משקה חישב עליו בין למשקין בין לאוכלין בטלה דעתו נטמא מקצתו נטמאו המשקין נטמא מקצתו לא ניטמא כולו טהור מקצתו טהור כולו: 
  הלכה ו
מי חטאת שהגדילו משקין טופח טהורים נימחו וחזרו לטומאתן הישנה מקוה שאוב שהגליד טהור משום מים שאובין נמחה כשר להקוות עליו: 
  הלכה ז
החושב על החלב שבכחל טהור ושבקיבה טמא העור והשליא אינן מטמאין טומאת אוכלין העור ששלקו ושליא שחשב עליה מטמאין טומאת אוכלין:  תוספתא מסכת טהרות (צוקרמאנדל) פרק ג

תוספתא מסכת טהרות (צוקרמאנדל) פרק ג
  
 הלכה א
הגפן והזוגין שנעשו בטהרה ומצאו מהן משקין טהורין ושנעשו בטומאה ומצאו מהן משקין טמאין ור' שמעון מטהר אמר להן ר' שמעון מה לי כשנעשו בטומאה ומה לי כשהן בטהרה אמרו לו כשנעשו בטומאה משקין ביצין מתחת הקורה וכשהוא מגביה את הקורה חוזרין ונבלעין בגפת אמר להן אף כשנעשו בטהרה בא הזב ודרס עליהן משקין הביצין מתחת רגלו של זב וכשהוא מגביה את רגלו חוזרין ונבלעין בגת אמרו לו אין דומה משקין היוצא לרצון ליוצא שלא לרצון אמר להן זה וזה לא נקרא עליהן שם טומאה לעולם: 
  הלכה ב
ענבים המבוקעות מן העבט נפלו לאויר התנור טהור טמא זיתים המבוקעין מן המעטן ונפלו לאויר תנור טהור טהור וזה וזה אם יש עליהן משקה טופח תנור טמא: 
  הלכה ג
לפסון טמאות שנפלו לאויר התנור בין שלימות בין שבורות אפילו בשעת הסיקן טמא שלא בשעת הסיקן טהור ושנשתמש בהן בטהרות ונטמאו ונפלו לאויר התנור בשעת הסיקו טמא שלא בשעת הסיקו טהור ושבורות אפי' בשעת הסיקו טהור שאין לו משקין במה יטמא: 
  הלכה ד
כל הטמאות כשעת מציאתן וכן כל מקום מציאתן אבד מחט שופה ובא ומצאה מלאה חלודה הרי היא בחזקת שופה עד שיאמר בר לי שהעלה חלודה וכן בשרץ וכן במטלית הניחה טמאה בזוית זו ובא ומצא בזוית אחרת ניטמאת הזוית ראשונה עד שיאמר בריא לי שנעקרה מכן נטמאת הזוית שנייה עד שיאמר ברי לי שלא באת לכאן: 
  הלכה ה
אבד כזית מן המת בתוך הבית בקשו ולא מצאו הבית טמא לכשימצא הבית מטמא למפרע: 
  הלכה ו
האשה גובבת גבבה בחצר ונמצא שרץ בתוך גבבה טהורה על גבי גבבה טמאה היתה כוברת חיטין בכברה ונמצא שרץ בתוך כברה טהורה על גבי כברה טמאה: 
  הלכה ז
תינוק שהיה תפוס בידו של אביו או שהיה רכוב על גבי כתפו של אביו ספיקו טמא מפני שאביו נשאל עליו חרש שוטה וקטן ספקן טהור מפני שאין בהן דעת לשאול אמר ר' שמעון בזו מדת הדין לוקה: 
  הלכה ח
ארבע ספיקות אמרו חכמים בתינוק הניחתו אמו ובאת ונמצאת כמו שהוא טהור אמר ר' יהודה במה דברים אמורים בזמן שהניחתו מלוכלך אבל הניחתו נקי טמא מפני שהנשים נדות מגפפות אותו ומנשקות אותו אמר לו כדבריך אפי' הניחתו מלוכלך נמי מפני שמעבירין אותו מפני רגלי אדם ומפני רגלי בהמה: 
  הלכה ט
התחיל יוצא ונכנס בגדיו טהורין ואין עושין על גביו טהרות ולא נמנעו ישראל מכאן יש בו דעת לשאל ספיקו ברשות היחיד טמא ברשות הרבים טהור: 
  הלכה י
היה יודע לשמור את גופו אוכלין על גב גופו טהרות לשמור את ידיו אוכלין על גב ידיו טהורות וכיצד בודקין אותו מטבילין ונותנין לו חולין לשם תרומה אם היה יודע לשמור את גופו אוכלין על גבי גופו לשמור את ידיו אוכלין על גבי ידיו טהרות: 
  הלכה יא
הסומא והישן והמהלך בלילה ספיקן טהור מפני שיש בו דעת לשאול חמור שהיה עומד במקום טהרה ואיפשר לו לעמוד במקום טומאה כלים שעל גביו טהורין: 
  הלכה יב
תינוק שנמצא עומד בצד כיפת של בצק בצד חבית של משקין ר' מאיר מטהר וחכמים מטמאין שדרך תינוק לטפח ר' יוסי אומר אם יכול לפשוט ידיו וליגע טמא ואם לאו טהור: 
  הלכה יג
יתר על כן אמר ר' יוסי נמצא רחוק מן העסה אף על פי שבצק בידו טהור שאני אומר אחר נטל ונתן לו ואם אמר ברור לי שלא בא אדם לכן טמא ר' אילעאי אומר משום ר' אליעזר בן יעקב בכלב הרי זה טהור שהיה אומר בכל שעה משקין מצויין ואין בכל שעה אוכלין מצויין: 
  הלכה יד
כל הנתלין וכל הנגררין ספקן טמא מפני שהן כמונחים וכל הנזרקין ספיקן טהור חוץ מכזית מן המת וכל המאהילות שהן מטמאין מלמעלה כלמטה ואם היתה טהרה נזרקה על גבי כזית מן המת טהורה:  תוספתא מסכת טהרות (צוקרמאנדל) פרק ד

תוספתא מסכת טהרות (צוקרמאנדל) פרק ד
  
 הלכה א
היה נעטף בטליתו וטמאות וטהרות בצדו וטמאות וטהרות למעלה ספק נגע ספק לא נגע ספקו טהור ואם אי אפשר לו לכון ספקו טמא ר' דוסא אומר אומר לו שישנה אמרו לו אין שונין בטהרות: 
  הלכה ב
רבן שמעון בן גמליאל אומר עתים שהוא שונה כיצד היה השרץ תלוי בין הקירות אם אפשר לעבור שלא יגע ספק נגע ספק לא נגע ספקו טהור ואם אי אפשר לכן ספקו טמא ר' דוסא אומר אומר לו שישנה אמר לו אין שונין בטהרות: 
  הלכה ג
היה השרץ תלוי בין הקירות שף בו ונפל על בגדיו או על ככר תרומה טהורה ואם מצאו מת לפניו טמא ואם ראוהו חי בין הקירות אף על פי שמצאו מת בפניו טהור נח על כתפו הרי זה טמא: 
  הלכה ד
ככר תרומה שהוא נתון על גבי הדף מדרס נתון תחתיו ואי אפשר לו לטול אלא אם כן נוגע במדרס ובא ומצאו במדרס אחר טהור שאני אומר אחר נטלו ונתנו באותו מקום ואם אמר בריא לי שלא בא אדם לכאן טמא: 
  הלכה ה
שרץ בפי החולדה ומהלכת על גבי ככרות של תרומה הנוגע ספק חי ספק מת ר' מטמא שחזקת שרצים מתים בפי חולדה וחכמים מטהרין במה דברים אמורים בזמן שנטלתו והלכה לה אבל אם מצאו מת בפיה טמא אם ראוהו חי בפיה אף על פי שנמצא מת בפיה טהור: 
  הלכה ו
ר' שמעון בן אלעזר אומר שרץ בפי נחש מהלך על גבי ככרות של תרומה ספק נגע ספק לא נגע ספיקו טהור שכן דרך נחש להיות מגביה את צוארו ומהלך: 
  הלכה ז
השרץ בפי תרנגול ונבלה בפי הכלב עוברים בחצר ואין מטמאין למפרע שאני אומר ממקום אחר הביאום היו מנקרין בהן על הארץ מטמאין למפרע: 
  הלכה ח
הילך במבוי ועשה עיסה ואחר כך נמצא שרץ ואמר אלו היה כן הייתי רואה אותו רבן שמעון בן גמליאל מטהר ור' מטמא עד שיאמר בריא לי שלא היה אדם כאן הרי שטבל ועלה ואחר כך נמצא עליו דבר חוצץ אף על פי שהוא מתעסק באותו המין אחר שטבל הרי זה טמא עד שיאמר בריא לי שלא היה עלי קודם לכן: 
  הלכה ט
קבר הנמצא מטמא למפרע בא אחר ואמר בריא לי שלא היה קודם לעשרים שנה אין טמא אלא משעת מציאה ואילך: 
  הלכה י
גרעינה של גפת טמאה שנמצאת בתוך ככר על גבי תבשיל רותח אף על פי שאין עליה משקה טופח טימאתה נמצאת על גבי ככר בתוך תבשיל צונן אף על פי שיש עליה משקה טופח טהורה זה הכלל כל שתמצא ברותח אף על פי שיש עליה משקה טופח טמאה גרעינה שבתוך הבית הולכין אחר הרוב: 
  הלכה יא
פשתן שטוואתו נדה המסיטו טהור ואם היה לח המסיטו טמא מפני משקה פיה ר' יהודה אומר אף הרוטיהו טמא מפני פיהו אמרו לו כיון שנתנוהו במים רבו עליו טהור:  תוספתא מסכת טהרות (צוקרמאנדל) פרק ה

תוספתא מסכת טהרות (צוקרמאנדל) פרק ה
  
 הלכה א
דם טמא שנתערב בדם טהור אין דם מבטל דם דברי ר' יהודה וחכמים אומרים רואין אותו כאלו יין במים אם בטל מראיו טהור ואם לאו טמא רוק טמא שנתערב ברוק טהור אין רוק מבטל רוק דברי ר' יהודה וחכמים אומרים רואין אותו כאלו הוא מים אם בטל מראהו טהור אם לאו טמא נפל למים תפור טמא נמחה אם בטל טעמיו ומראיו טהור אם לאו טמא: 
  הלכה ב
מי רגלים שנתערבו ביין אין רואין אותן כאלו הן מים נתערבו במים רואין אותו כאלו הן מים נתערבו במי רגלים אחרים רואין אותו כאלו יין במים אם בטל מראהו טהורין אם לאו טמאין מי רגלי של גוי הולכין אחר הרוב ר' יהודה אומר רביעית בסאתים טמא יתיר לכן טהור: 
  הלכה ג
לוקחין ושואלין מימי רגלים בכל מקום ואין חוששין שמא של נדות הן שלא נחשדו בנות ישראל מכנסות מימי רגליהן בשעה שהן נדות חרסן של זב ושל זבה ראשון ושני מטמא שלשי טהור במה דברים אמורים בזמן שנתן לתוכו מים אבל בזמן שלא נתן לתוכו מים אפילו עד עשירי טמא ר' אלעזר בן יעקב אומר שלישי אף על פי שלא נתן לתוכו מים טהור: 
  הלכה ד
זב שהניח פיו על פי הכוס ונמלך שלא לשתותו המסיטו טהור שתה ממנו כל שהוא המסיטו טמא מפני משקה פיו ר' שמעון אומר רבו משקין שבפיו נשך מן הפת ומן הבצל המסיטו טהור מן הקישות ומן המלפפן המסיטו טמא מפני משקה פיו ר' שמעון אומר רבו משקין שבו על משקין שבפיהו קליפי פולין וקליפי תורמוסין שפססן הגוי המסיטן טמא ושבשוקים הולכין אחר הרוב ר' יהודה בן בתירה אומר על ודאי מגען ברשות היחיד שורפן: 
  הלכה ה
שני רוקין אחד טמא ואחד טהור ונגע באחד מהן או שנשאו על גבי החרס ר' יהודה אומר כיון שנתלש עליו נעשה עליו רשות היחיד אחד רשות היחיד ואחד רשות הרבים תולין היו נגובין או שהסיטן בקיסם ברשות היחיד תולין וברשות הרבים טהור ר' יוסי הגלילי אומר ברשות היחיד שורפן היה רוק יחידי ספק נגע ספק לא נגע ספק הסיט ספק לא הסיט ברשות היחיד תולין ברשות הרבים טהור ר' יוסי אומר ברשות היחיד שורפין: 
  הלכה ו
וכשם שטיהרו ספק טומאה צפה על פני המים בין בכלים ובין בקרקע כיצד עריבה שהיא טמאה טמא מת ככר תרומה כרוך בסיב או בנייר כרוך בתוכה וירדו גשמים ונתמלאת ונותר הרי הוא צף על פני המים ספק נגע בצדי עריבה ספק לא נגע ספקו טהור מפני שספק טהרה צפה ר' שמעון אומר בכלים טמא ובקרקע טהור חוץ מכזית מן המת: 
  הלכה ז
כל המאהילין שמטמאין מלמעלה ומלמטה ר' יהודה אומר ספק ירידתו טמא מפני שהמים ניסוטין ואיפשר לו ליגע ספק עלייתו טהור מפני שהמים רודפין אותו לצדדין: 
  הלכה ח
ואיזהו ספק שרצים שטהרו חכמים זה ספק הנזרקין ר' דוסתאי בר' ינאי אומר משום ר' יוסי הלך במבוי ועשה עיסה ואחר כך נמצא שם שרץ זה הוא ספק שרצים והאוכל תרומה תלוייה טהור שספקו טהור ספק תולדתו טהור כל שספקו טמא ספק תולדתו טמא: 
  הלכה ט
וכשם שהאוכל אוכל ראשון ואוכל שני והשותה משקין טמאין והבא ראשו ורובו במים שאובין והטהור שנפלו על ראשו ועל רובו שלשה לוגין מים שאובין ספקו לטמא אחרים טהור כך משקון הנוגעין בו ספקו לטמא אחרים טהור ור' יוסי בר' יהודה אומר משקין הנוגע בו כנוגע בשרץ: 
  הלכה י
וכשם שהראשון עושה שני ושני עושה שלישי כך ספק ראשון עושה ספק שני וספק שני עושה ספק שלישי ספק משקין לטמא טמא ולטהר טהור דבר ר' מאיר וכן היה ר' אלעזר אומר כדבריו ור' יהודה אומר לכל הוא טמא ר' יוסי ור' שמעון אומ' ספיקן המשקין לאוכלין טמא ולכלים טהור: 
  הלכה יא
מקל שהיא מלאה משקין טמאין וזרקה לבין הככרות טהורין ספק נגע ספק לא נגע לא זה הוא ספק המשקין שנחלקו עליו חכמים אלא איזהו ספק המשקין שנחלקו עליו חכמים שתי חביות אחת טהורה ואחת טמאה ועשה עיסה באחת מהן ספק מטמאה עשה ספק מטהורה עשה זהו ספק המשקין לאוכלין טמא ולכלים טמא: 
  הלכה יב
הילך במבוי ועשה עיסה ואחר כך נמצא שם שרץ ספק נגע ספק לא נגע ספק אוכלין ומשקין טמא וכלים טהור וטבול יום שפשט ידו לאויר חבית ספק נגע ספק לא נגע ספק אוכלין ומשקין טמא וכלים טהור: 
  הלכה יג
שתי חביות אחת טמאה ואחת טהורה ונשתברו ובאו להן לטהרות ספק טמאה ספק טהורה ספק אוכלין ומשקין טמא וכלים טהור מגע חבית שיש בה משקין טהורין עד חצייה ונפלו משקין לאוירה ספק טמאין ספק טהורין המשקין טהורין שאין מטמאין אלא מחמת החבית נפלו על גבי משקין משקין טמאין וחביות טהורות: 
  הלכה יד
אפה פת בתנור ונפלו משקין לאוירו ספק טמאין ספק טהורין הפת טהורה שאינה מטמאה אלא מחמת התנור נפלו על גבי הפת הפת טמאה והתנור טהור: 
  הלכה טו
המרביץ את ביתו במים טמאים והיו שם טהרות ספק נתזו ספק לא נתזו ספקן טהור אי אפשר לו שלא לכן ספיקו טמא ר' דוסא אומר אומרין לו שישנה אמרו לו אין שונין בטהרות רבן שמעון בן גמליאל אומר עתים שהוא שונה: 
  הלכה טז
המכבס את כסותו והסוחט את שערו והרוטה פשתנו והיו שם טהרות ספק נתזו ספק לא נתזו ספיקו טהור אי אפשר לו שלא לכן ספיקן טמא ור' דוסא אומר אומרים לו שישנה אמרו אין שונין בטהרות רבן שמעון בן גמליאל אומר עתים שהוא שונה: 
  הלכה יז
זילף משקין טמאין וטהורין בתוך הבית ואחר כך נמצאו משקין על גבי ככר תרומה ונטלה לשאול הרי זו טהורה המתין לה עד שנגבה הרי זו טמאה:  תוספתא מסכת טהרות (צוקרמאנדל) פרק ו

תוספתא מסכת טהרות (צוקרמאנדל) פרק ו
  
 הלכה א
הנבלות ושחוטות בעיר הולכין אחר הרוב רבן שמעון בן גמליאל אומר אפילו נבלה אחת נמכרת בעיר כל הנמצא בעיר הרי הוא של נבלה מפני שהנבלות מצויות דמין טמאין וטהורין בתוך הבית הולכין אחר הרוב מעשה שנמצאו דמים על גבי ככרות של תרומה ובא מעשה לפני חכמים וטהרו שאינו אלא דם שרצים החיין: 
  הלכה ב
תשעה שרצין וצפרדע אחד ברשות הרבים ונגע באחד מהן ואין ידוע באיזה מהן נגע ספיקו טהור פירש אחד מהן לרשות היחיד ספיקו טמא לרשות הרבים ספיקו טהור ובנמצא הולכין אחר הרוב: 
  הלכה ג
ככר טמא שנתערב בתשעה ככרות טהורות ואכלו חמשה חמשה ראשונים ואחר כך אכלו חמשה חמשה אחרונים ונטמא אחד מהן ואין ידוע הראשונים טמאים שאין להם במה יתלו והאחרונים טהורין זה הכלל אדם באדם טהרות בטהרות אדם בטהרות וטהרות באדם הרי אלו מוכיחות נאכלו ראשונים נטמאו או שאבדו עד שלא נעשו שניות שניות טהרות משנעשו שניות שניות תלויות: 
  הלכה ד
שני שבילים אחד טמא ואחד טהור והלך באחד מהן ועשה טהרות ועשה בשני ישרפו בראשון ולא עשה בשני ועשה ישרפו בראשון בשני ועשה אלו ואלו מונחות ראשונות טהורות ושניות ישרפו: 
  הלכה ה
שני שבילים אחד טמא ואחד טהור והילך באחד מהן ועשה טהרות ובא חברו והלך בשני ועשה אלו ואלו מונחות הרי אלו מוכיחות נאכלו ראשונות ונטמאו או שאבדו עד שלא נעשו שניות שניות טהורות משנעשו שניות שניות תלויות: 
  הלכה ו
עשו שניהן טהרה אחת הרי זו טמאה עשו שניהן שתי טהרות זה בא ונשאל בפני עצמו אומרים לו טהור וזה בא ונשאל בפני עצמו אומרים לו טהור וזה שנשאלו שניהן כאחד אומרים להם טמא דברי ר' יהודה ר' יוסי אומר אם אמרו שנים היינו ובשני שבילים הלכנו ושתי טהרות עשינו אומרים להם טמא שאפילו טמאה אחת שנתערבה במאה טהורות כולן טמאות: 
  הלכה ז
שני שבילין אחד טמא ואחד טהור והלך באחד ונכנס למקדש פטור בשני חייב בראשון ולא נכנס בשני ונכנס חייב בראשון ונכנס והיזה ושנה וטבל בשני ונכנס חייב ר' שמעון פוטר בזה ור' שמעון פוטרו בכולן משם ר' שמעון מעשה במסוכן אחד שהיו מוליכין אותו מגיניסר לחמתן והיו הכתות מתחלפות עליו ובאחרונה נמצא מת בידן ובא מעשה לפני חכמים ולא טמאו אלא כת האחרונה בלבד: 
  הלכה ח
נגע באחד בלילה ואין ידוע אם חי אם מת ולשחר בא ומצאו מת ר' מאיר מטהר ספק רשות הרבים טהור וחכמים מטמאין שכל הטומאות כשעת מציאתן מודים חכמים לר' מאיר שאם ראהו חי מבערב אף על פי שהוא בא שחרית ומצאו מת טהור מפני שזה ספק רשות הרבים: 
  הלכה ט
ישן על גבי אבן ברשות הרבים בשחר ומצא עליה שרץ או רוק ר' מאיר מטהר מפני שספק רשות הרבים טהור וחכמים מטמאין שכל הטומאות כשעת מציאתן ומודים חכמים לר' מאיר שאם ראוה נקייה אף על פי שהוא בא שחרית ומצא עליה שרץ או רוק שהוא טהור שזה ספק רשות הרבים: 
  הלכה י
שוטה אחד בעיר כל הרוקין שבעיר טמאין דברי ר' מאיר ר' יהודה אומר אם היתה רגילה ליכנס במבוי אחד אותו מבוי בחזקת טמאה וכל המבואות בחזקת טהרה ור' שמעון אומר כל המבואות בחזקת טומאה חוץ מן חצר המשתמרת ור' אליעזר בר' שמעון אומר אף חצר המשתמרת בחזקת טומאה עד שיאמר ברי לי שלא באתי לכאן: 
  הלכה יא
הנדחק ברחיים שהגוי בתוכה שהנדה בתוכה בגדיו טמאין מדרס ואי זו היא הרחיים כל שעוקרין אותה ודוחפין אותה ממקומה רקק ודרס על רוקו שורפין את התרומה על בגדיו הולכין אחר הרוב: 
  הלכה יב
מי שדרסה אשה על בגדיו בגדיו טמאין מדרס ר' דוסתאי בר' יהודה אומר אם רקק ושפה את רוקו בשעה שהיא רקה בגדיו טמאין מדרס שכן דרך בנות ישראל שפות רוקיהן בשעה שהן נדות לא שפה את רוקה בגדיו טהורין: 
  הלכה יג
שנים אומרים לו נטמאת והוא אומר לא נטמאתי אין אומרים לו עסוק בטהרות אלא יחוש לעצמו: 
  הלכה יד
מביא אדם קרבן על ידי בנו ובתו הגדולים ועל ידי עבדו ושפחתו העברים ומכחישן נאמן על ידי עצמו כיצד אמרו לו נדרת ואמר תנאי הוא בלבי שומעין לו נדרת ואמר להן לא נדרתי ומשהגיע אמר תנאי היה בלבי אין שומעין לו אשתך נדרה והוא אומר להן לא נדרה ומשהגיע אמר בלבי היה להפר לה אין שומעין לו: 
  הלכה טו
נאמן לומר בני זה בן תשעה שנים ויום אחד בתי זו בת תשעה שנים ויום אחד חייב עליהן להביא קרבן למכות ולעונשין הרי זה אין נאמן: 
  הלכה טז
היו חמריו ופועליו טעונין טהרות ועוברין לפניו אף שהפליגו יתר ממיל הרי אלו טהורין מפני שהוא בחזקת המשתמר אם אמר להם צאו ואני אבוא אחריכם כיון שנתכסו מעיניו הרי אלו טמאים: 
  הלכה יז
שנים אומרים נטמא ושנים אומרים לא נטמא ברשות היחיד טמא ברשות הרבים טהור שאלו את בן זומא מפני מה ספק רשות היחיד טמא אמר להם סוטה מה היא לבעלה ודאי או ספק אמרו לו ספק אמר להן מצינו שהיא אסורה לבעלה ומכאן אתה דן לשרץ מה כאן רשות היחיד אף להלן רשות היחיד מה כאן שיש בו דעת לשאול אף להלן דבר שיש בו דעת לשאול מכאן אמרו דבר שיש בו דעת לשאול ברשות היחיד ספיקו טמא ברשות הרבים ספקו טהור ומפני מה ספק רשות הרבים טהור אמר להן מצינו שהצבור עושה את הפסח בטומאה בזמן שרובן טמאין ואם טומאה ודאית התרוה לצבור קל וחומר לספק טמאה רבן שמעון בן גמליאל אומר מפני מה ספק רשות היחיד טמא וספק רשות הרבים טהור מפני שאיפשר לשאול ליחיד ואי אפשר לשאול לרבים:  תוספתא מסכת טהרות (צוקרמאנדל) פרק ז

תוספתא מסכת טהרות (צוקרמאנדל) פרק ז
  
 הלכה א
המסוכן הנתון לחנות ונכנס לסטיו טהור הוציאוהו מסטיו והחזירוהו לחנות שנייה טמא ור' שמעון מטהר שהיה ר' שמעון אומר רשות הרבים מפסקת למפרע שאינו יכול לומר מת היה ברשות היחיד וחיה ברשות הרבים: 
  הלכה ב
יש דברים ברשות הרבים ועשאום כרשות היחיד קופה ברשות הרבים גבוהה עשרה טפחים והטומאה בתוכה ספק נגע ספק לא נגע ספיקו טהור הכניסו ידו לתוכה ספק נגע ספק לא נגע ספקו טמא: 
  הלכה ג
אם היתה כפישה וככר תרומה כרוך בסיב או בנייר ונתן בתוכה ספק נגע ספק לא נגע ספקו טהור הכניס ידו לתוכה ספק נגע ספק לא נגע ספיקו טמא: 
  הלכה ד
חמור ברשות הרבים גבוה עשרה טפחים וטומאה נתונה על גביו ספק נגע ספק לא נגע ספקו טמא סלע ברשות הרבים גבוה עשרה טפחים וטומאה נתונה על גביו ספק נגע ספק לא נגע ספקו טהור עלה לראשו ספק נגע ספק לא נגע ספקו טמא: 
  הלכה ה
היה זה רכוב על חמורו וזה רכוב על חמורו אחד טמא ואחד טהור ספק נגעו זה בזה ספק לא נגעו ר' יעקב מטמא ור' יוסי מטהר בנו של זה רכוב על כתפו ובנו של זה רכוב על כתפו אחד טמא ואחד טהור ספק נגעו זה בזה ספק לא נגעו ר' יעקב מטמא ור' יוסי מטהר היתה חבילה על כתפו והרוק מודבק בכותל למעלה מעשרה טפחים ספק הסיט ספק לא הסיט ר' יעקב מטמא ור' יוסי מטהר: 
  הלכה ו
כלים שטוחים ברשות הרבים למעלה מעשרה טפחים והטמא עובר ספק הסיט ספק לא הסיט ר' יעקב מטמא ור' יוסי מטהר שהיה ר' יעקב אומר כל שהוא למעלה מעשרה טפחים ברשות הרבים הרי הוא כרשות היחיד ור' יוסי אומר כל שדרך הלוכו ברשות הרבים טהור: 
  הלכה ז
נכנס לבקעה בימות הגשמים וטמאה שדה פלוני אמרו לפני ר' אליעזר הרי הוא של יחיד פירש ר' מרינוס משמו כל שיש לה שם בפני עצמה: 
  הלכה ח
ואלו הן ימות החמה משתיעקר תבואה מתוכה אלו הן ימות הגשמים משתרד רביעה שניה היו שם שדות ברות אם היה עומד בצד הזה וראה את הנכנסין ואת היוצאין בצד הלז רשות היחיד לשבת ורשות הרבים לטומאה ואם לאו רשות היחיד לכך ולכך: 
  הלכה ט
השבילין המפולשין לבורות לשיחין ולמערות ולגתות ולגרנות רשות היחיד לשבת ורשות הרבים לטומאה ר' אליעזר אומר בזמן שהן מפולשין רשות הרבים לכך ולכך אם אינן מפולשין רשות היחיד לכך ולכך ורשות הרבים לטומאה: 
  הלכה י
מבואות היורדין לים או לנהר אף על פי שגדורין מכאן ומכאן ורבים מטפסין ועולין בהן רשות היחיד לשבת ורשות הרבים לטומאה: 
  הלכה יא
גנות העיר שדרך הרבים מהלכת עליהן רשות היחיד לשבת ורשות הרבים לטומאה נמסיאות ומרחצאות רשות היחיד לשבת ורשות הרבים לטומאה גינה בזמן המשתמרת רשות היחיד אם אינה משתמרת רשות הרבים: 
  הלכה יב
בסילקי שפותחין אותה בימים ונועלין אותה בלילות כל זמן שהיא פתוחה רשות הרבים נעולה רשות היחיד נמצאת אומר ביום טהורה ובלילה טמאה בסילקי שפתחיה מכוונין זה כנגד זה וכן סטיו שהוא גדר מכן ומכן וריוח בין העמודים ר' יהודה אומר אם עומד בצד זה ורואה את הנכנסין ואת היוצאין בצד אחר רשות היחיד לשבת ורשות הרבים לטומאה ואם לאו רשות היחיד לכך ולכך: 
  הלכה יג
בסילקי ששני פתחיה מכוונין זה כנגד זה האמצעי שלה רשות היחיד לשבת ורשות הרבים לטומאה והצדדין רשות היחיד לכן ולכן דברי ר' מאיר וחכמים אומרים אחד האמצע ואחד הצדדין רשות היחיד לשבת ורשות הרבים לטומאה: 
  הלכה יד
ומודה ר' מאיר לחכמים בבסליקי שאין שני פתחיה מכוונין זה כנגד זה כגון חצר בית גבי וחמתה שאחד האמצע ואחד הצדדין רשות היחיד לשבת ורשות הרבים לטומאה ומודים חכמים לר' מאיר בחצר של יחיד שדרך הרבים מפסקתה כגון חצר בית גדי רשות היחיד לטומאה והצדדין רשות היחיד לכאן ולכאן:  תוספתא מסכת טהרות (צוקרמאנדל) פרק ח

תוספתא מסכת טהרות (צוקרמאנדל) פרק ח
  
 הלכה א
ר' שמעון אומר המוסר מפתח לעם הארץ הבית טמא מסר לו החיצון ולא מסר לו הפנימי החיצון טמא והפנימי אינו טמא אלא עד מקום שהוא יכול לפשוט ידו וליגע היו שם יציעין גבוהין עשרה טפחים והרויין גבוהים עשרה מפחים אינו טמא אלא עד מקום שהוא יכול לפשוט ידו וליגע היה החיצון של אחד והפנימי של אחד אף על פי שהטהרות נתונות בצד פתחו של פנימי הרי אלו טהורות הנכנס שלא ברשות אפילו עומד בצד טהרות טהורות וכן בגוי אינו חושש אלא משום יין נסך: 
  הלכה ב
חבר שהיה ישן בתוך ביתו של עם הארץ וכליו מקופלין ומונחין תחת ראשו סנדליו וחביתו לפניו הרי אלו טהורין מפני שהן בחזקת המשתמר: 
  הלכה ג
חבר שאמר לעם הארץ צא וישן בתוך הבית כל הבית ברשותו צא ישן על מטה פלונית אינה טמא אלא אותה מטה ועד מקום שהוא יכול לפשוט את ידו וליגע מאותה מטה אמר לו שמור לי פרה זו שלא תכנס בתוך הבית שמור לו פרה זו שלא תשבר את הכלים הרי אלו טהורין שלא מסר לו אלא שמירת פרה בלבד אבל אם אמר לו שמור לי הבית הזה שלא תכנוס לתוכו פרה שמור לי כלים הללו שלא תשברם פרה הרי אלו טמאין רבי אומר אומנין שדרכן ללקט צרורות וחרסין בתוך הבית כל הבית ברשותן: 
  הלכה ד
אשתו של עם הארץ טוחנת עם אשת חבר בזמן שהיא טמאה אבל בזמן שהיא טהורה לא תטחן ר' שמעון אומר בזמן שהיא טמאה לא תטחון שאף על פי שאינה אוכלת נותנת לאחרות ואוכלות: 
  הלכה ה
הגבאין שנכנסו לתוך הבית אם אמרו נכנסנו אבל לא נגענו הרי אלו נאמנין שהפה שאסר הוא הפה שהתיר אם היו אחרים מעידין בהן שנכנסו אף על פי שאמרו לא נגענו אין נאמנין ובזמן שמשכו בידם אף על פי שאחרים מעידין בהן שלא נכנסו ואמרו לא נגענו אין נאמנין כשם שהמשכן מעידן אם היה גוי עמהן אף על פי שהמשכון בידן אף על פי שהגוי מעיד בהן שנכנסו ואמרו לא נגענו הרי אלו נאמנין מפני שאימת גוי עליהן: 
  הלכה ו
הגנבים שנכנסו לתוך הבית כל הבית כלו טמא דברי ר' מאיר וחכמים אומרים אינו טמא אלא עד מקום שהן יכולין לפשוט ידן ליגע מקום גניבה מודה ר' מאיר בחדרין וחרויין שאין בהן מקום רגלי הגנבים שאין טמא אלא עד מקום שהן יכולין לפשוט ידן וליגע: 
  הלכה ז
המניח עם הארץ בתוך ביתו לשומרו והלה מוול או כפות בזמן שרואה את הנכנסין ואת היוצאין אינו טמא אלא עד מקום שהן יכולין לטמא אמר ר' יהודה מודה ר' אלעזר בן עזריה לחכמים בחלונות של אוליארין שהיו נפתחין זה לתוך זה אם היו כולן נשמטין מהן שהן טמאין וחכמים אומרים בין כך ובין כך טמאין: 
  הלכה ח
המניח כליו בחלונות של אוליארין נעל וחתם אף על פי שבא ומצא מפתח פתוח וחותם מקולקל טהור חותם שאמרו אפי' טיט אפי' קיסם המדחם כליו בחלונות של אוליארין טהורין מפני שהגויים נשאלים עליהן ר' יוסי בר' יהודה אומר אפילו נימה אחת יוצא מהן טמאין שהמדרס מביא טמאה לעצמו בכל שהוא: 
  הלכה ט
הלוקח כלים מאומני גויים והמוסר כלים לאומני עם הארץ טמאין מדרס וטמאין טמא מת הניח כליו בפני עם הארץ ואמר לו שמור לי את אלו טמאין מדרס וטמאות טמא מת הניחן על כתפו טמאין מדרס טמא מת: 
  הלכה י
אמר ר' דוסתאי בר' ינאי לא נחלקו בית שמאי ובית הלל על המוסר ליחיד שהן טמאין ועל המניח בפני רבים שהן טהורין על מה נחלקו על המוסר לרבים ועל המניח ליחיד שבית שמאי מטמאין ובית הלל מטהרין מעשה באחד ששכח כלים בבית הכנסת ובא מעשה לפני חכמים וטיהרו שאינו רשות היחיד גמורה: 
  הלכה יא
הניח כליו במרחץ ובא ומצאן כל שהן הרי אלו טהורין ומלמדין אותו שלא יעשה כן בטהרות הניח גיתו ובורו ונכנס לעיר אף על פי שבא ומצא עם הארץ בצדן טהורין וכן בגוי אין חושש משום יין נסך: 
  הלכה יב
עם הארץ שבא להזות אין מזין עליו ועל כליו אלא לאחר שלשה ימים אבל חבר שבא להזות מזין עליו ועל כליו מיד אמר ר' יהודה במה דברים אמורים שהיה בחזקת חולין אבל היה בחזקת אוכלי תרומה מזין עליו מיד ועל כליו משישמר: 
  הלכה יג
היה לבוש חלוק ועטוף בטלית ואמר בלבי על החלוק ולא בלבי על הטלית החלוק טהור והטלית טמאה היה סל על כתפו ומגריפה בתוכו אמר בלבי על הסל ולא בלבי על המגרפה הסל טהור ומגריפה טמאה: 
  הלכה יד
היה משתמש מן החבית בחזקת של חולין ואחר כך נמצאת של תרומה הרי זו טהורה ואסורה באכילה מפני שספק טבול יום אמרו לו על התלויה טהורה היא הרי זו טהורה ואם אמר הריני מניח עד שאשאל עליה הרי זו טמאה: 
  הלכה טו
משקין טמאין וטהורין בתוך הבית הולכין אחר הרוב ומעשה באשה אחת שסיננה משקין טמאין וטהורין בתוך חבית תרומה ובא מעשה לפני חכמים ולא טימאו מפני שהסיחה דעתה ממנה: 
  הלכה טז
אמר ר' אלעזר בן פילה מפני מה ר' עקיבא מטמא מפני שהנשים גרגרניות הן אשה מגלה את הקדרה לידע מה חברתה מבשל:  תוספתא מסכת טהרות (צוקרמאנדל) פרק ט

תוספתא מסכת טהרות (צוקרמאנדל) פרק ט
  
 הלכה א
חבר ועם הארץ שהיו שרויין בחצר ושכחו כלים בחצר הראוי ליטמא מדרס מטמא מדרס וליטמא טמא מת טמא טמא מת לזה סוכה בפני פתחו ולזה סוכה בפני פתחו לזה מחיצה בפני פתחו ולזה מחיצה בפני פתחו זה מניח כליו בתוך סוכתו וזה מניח כליו בתוך סוכתו זה מניח כליו על גבי מחיצתו וזה מניח כליו על גבי מחיצתו הכל טהורין ור' שמעון אומר אף על פי שאין שם לא סוכה ולא מחיצה טהורין שזה מניח בפני פתחו וזה מניח לפני פתחו: 
  הלכה ב
לזה סוכה בפני פתחו של חברו ולזה סוכה בפני פתחו של חברו זה מניח כליו בתוך סוכתו לפני פתחו של חברו וזה מניח כליו על גבי מחיצתו לפני פתחו של חברו הרי אלו טמאין שלזה רשות ליכנס ולזה רשות ליכנס: 
  הלכה ג
חבר שהיו אוכלין ומשקין על גבי מעיין ויורד לשתות טהורין שאין אחרים ממשמשין בהן אבל חבר שהיה מוכר אוכלין ומשקין על פתח חנותו הניחן ונכנס הרי אלו טמאין מפני שאחרים ממשמשין בהן: 
  הלכה ד
נאמן עם הארץ על טבילת טומאת ואין נאמן על טבילת מדף: 
  הלכה ה
חבר שמת והניח פירות הולכין אחר רוב המוכנס רוב המוכנס חולין חולין ואם רוב מוכנס תרומה תרומה: הניח טהרות הרי אלו טהורות הניח כלים הרי אלו טמאין שאני אומר הזה ולא שנה או שנו ולא טבלו או שמא לא הוזה כל עקר חבר שמת והניח פירות אפילו אותו היום כונסן הרי אלו בחזקת מתוקנין: 
  הלכה ו
עם הארץ שקבל עליו והיו לו טהרות ואמר בריא לי שלא נטמאו אלא בזמן שהן עשויות על גבי אחרים אסורות לו ואסורות לכל אדם על גבי עצמו מותרות לו ואסורות לכל אדם אם אסורות לכל אדם ר' עקיבא אמר מותר לו ומותר לכל אדם אסור לו ואסור לכל אדם: 
  הלכה ז
גוי שנתגייר והיה לו יין נסך ואמר בריא לי שלא נטמא בזמן שלא נעשה על גבי אחרים אסור לו ואסור לכל אדם ר' עקיבא אומר אם מותר לו מותר לכל אדם אם אסור לו אסור לכל אדם: 
  הלכה ח
המאביד והמוציא ברשות היחיד ועבר עליה לילה טמא מדרס וטמא מת ברשות הרבים ועבר עליהם לילה טמאים מדרס וטהורין טמא מת ר' שמעון מטהר שהיה ר' שמעון אומר אבד מחט ומצא מחט טהורה שאני אומר מחט שאבד הוא מחט שמצא: 
  הלכה ט
ומודים חכמים לר' שמעון במניח ובשכוח ברשות הרבים שאף על פי שעבר עליהן לילה שהן טהורין במניח ושכחן ברשות היחיד ועבר עליהן לילה טמאין מדרס וטהורין טמא מת המאבד המוציא בתוך הבית הרי זה טהור מפני שהן בחזקת המשתמר שכל הבית מן המוצנע: 
  הלכה י
כלים שטוחין ברשות היחיד למעלה מעשרה טפחים טהורין דברי ר' שמעון ר' יהודה אומר אפילו למעלה ממאה אמות טמאים: 
  הלכה יא
גגו של חבר בצד גגו של עם הארץ חבר שוטח שם כלים ומניח שם טהרות ובלבד שאין עם הארץ יכול לפשוט את ידו וליגע גגו של חבר למעלה מגגו של עם הארץ אף על פי שעם הארץ יכול לפשוט ידו וליגע חבר שוטח שם כלים ומניח שם טהרות רבן שמעון בן גמליאל אומר גגו של חבר למעלה מגגו של עם הארץ חבר שוטח שם כלים ומניח שם טהרות ובלבד שאין עם הארץ יכול לפשוט את ידו וליגע: 
  הלכה יב
נפל דליו בתוך בארו של עם הארץ הרי זה טמא וטהור בעלייתו ר' אלעזר אומר משקה סרוח הרי טהור אמרו לו אין משקה יוצא ידי הפרה ואף לא ידי עופות: 
  הלכה יג
חטין היוצאין עם גללי בקר ושעורין היוצאין עם גללי בהמה אף על פי שחשב עליהן לאוכלן אין מטמאין טומאת אוכלין כונסן לאוכלן מטמאין טומאת אוכלין גולין אף על פי שכנסן למשקה בטל דעתו: 
  הלכה יד
גוזל שנפל לתוך הבור של גת חשב עליו לאשפה טמא ולכלב טהור דברי ר' עקיבא ור' יוחנן בן נורי מטמא זה היה מעשה ונמנו עליו חמשה זקנים וטמאוה: 
  הלכה טו
עריבה שהיא טמא טמא מת אין לשין בה קמח של חולין ואין עורכין בתוכה בצק של תרומה אלא אם רצה מביא קמח של חולין ונותן לתוכה ועורך בתוכה בצק של תרומה ובלבד שלא יהא בצק נוגע בערבה ר' שמעון בן אלעזר אומר בשם ר' מאיר המזחילה שהיתה שותה ויורדת משקין ובא טמא והפסיקן העליונים טמאין מפני שהן גרורין על גבי ידיו התחתונים טמאין מקל שהיה מלאה משקין טופחין טמאה ור' יהודה אומר משם ר' יהשע כיון שהשיקה למקוה טהורה:  תוספתא מסכת טהרות (צוקרמאנדל) פרק י

תוספתא מסכת טהרות (צוקרמאנדל) פרק י
  
 הלכה א
רבן שמעון בן גמליאל אומר משתגמר מלאכתן והלכה כדבריו: 
  הלכה ב
הגומר את זיתיו בן יומן חזרנו לדברי בית שמאי ולדברי בית הלל ר' יעקב אומר מוחל משקה הוא ומפני מה טהרו מוחל היוצא מן הזיתים עד שלא תגמר מלאכתו מפני שאין אדם רוצה בקיומו ור' שמעון אומר מוחל מי פירות הוא: 
  הלכה ג
ומפני מה אמרו מוחל היוצא מעיקת בית הבד טמא לפי שאי אפשר לו לצאת ידי צחצוחי שומן מוחל היוצא מן השמן טמא מן המעטן טהור כינסו ועשאו עיקל טמא: 
  הלכה ד
העוטין זיתיו בין שני בדין כיון שגמר אחד מהן הוכשרו לקבל טומאה המוסק זיתיו בגליל העליון ועתיד להורידן לגליל התחתון אין מקבלים טומאת עד שיורידם לגליל התחתון אם עד שלא מסקן חשב עליהן טהורין משמסקן חשב עליהן הוכשרו לקבל טומאה עודהו הגומר את זיתיו ועתיד למוכרן טהורין ליפותן בעליון טמאים: 
  הלכה ה
הלוקח מעטן זיתים מן הגוי אם יש מסיק על פני האדמה יעשו בטהרה מן הגוי נאמן לומר לא גמרתיו היתה לו אם של זיתיו מבקש לעשותה בטהרה אף על פי שהוא עתיד להוסיף קב אחד או שני קבין הרי אלו טהורין ובלבד שלא יערים ואם הערים הרי אלו טמאין: 
  הלכה ו
העוטן זיתים ברשות עם הארץ ונעל וחתם אינו חושש שמא יש שם מפתח אחר וחותם אחר ואף על פי שבא ומצא מפתח פתוח וחותם ומקולקל טהור חותם שאמרו אפילו טיט ואפילו קיסם: 
  הלכה ז
היו שם חורין וסדקין אינו חושש שמא מושיט את הקנה ומסיטן היו שם חלונות של ארבע טפחים נידונות כפתחים: 
  הלכה ח
העוטן זיתים בתוך ביתו עושה להן מחיצה מן הארץ ועד הקורות ובלבד שיהו ניסוטין מחמת המחיצה רבן שמעון בן גמליאל אומר אם היתה גבוהה עשרה טפחים אף על פי שאינה מגעת לקורות טהורה העוטן בית הבד כעוטן בתוך ביתו: 
  הלכה ט
הגומר את זיתיו ושייר קופה אחת יתננה לעיני הכהן ויוליך את המפתח מיד דברי ר' מאיר ור' יהודה אומר כל אותו היום ור' שמעון אומר מעת לעת יתיר על כן אמר ר' שמעון אפילו גמר את זיתיו ערב שבת שש שעות יוליך לו את המפתח מיד ולמוצאי שבת בשש שעות: 
  הלכה י
ר' שמעון בן יהודה אומר משום ר' שמעון לא נחלקו בית שמאי ובית הלל על המניח זיתים בכיפש שימתינם ושימלחם שאין מוכשרין על מה נחלקו על שהניחן ליכתש שבית שמאי אומרים אין מוכשרין ובית הלל אומרים מוכשרין: 
  הלכה יא
הזית שפצעו בידים טמאות לא הוכשר לסופתו במלח ולא הוכשר לידע אם יש בו שמן לא הוכשר ר' יהודה אומר הוכשר היתה לו אם של זיתים ועתיד להופכו כיון שתקע בה יתד אף על פי שיש בו גושין הרבה הרי אלו אינן חיבור משהפכה ונעשה אם ר' אומר אינו חבור ור' יוסי בר' יהודה אומר חבור: 
  הלכה יב
גרגרין שנשר במים נעשו אם ר' אומר אינן חבור ור' יוסי בר' יהודה אומר חבור אם עד שלא נגמרה מלאכתן חשב עליהן ורצה ליטל מהן בד אחד או שני בדין בית שמאי אומרים קוצה בטומאה ומחפה בטהרה ומוליך לבית הבד ובית הלל אומרים מחפה בטומאה ובלבד שלא יעקר את כל האם אלא מקום שנהגו להניח כדי בד מניח כדי בד בידידה מניח כדי בדידה קתכו מניח כדי קתכו ובלבד שלא יעקר את כל האם ואם עקר את כל האם הרי אלו טמאין ר' ישמעאל בר' יוסי אומר משם אביו אף על פי שעקר את כל האם הרי אלו טהורין ובלבד שלא יערים ואם הערים הרי אלו טמאין והעוטן בית הבד כעוטן בתוך ביתו:  תוספתא מסכת טהרות (צוקרמאנדל) פרק יא

תוספתא מסכת טהרות (צוקרמאנדל) פרק יא
  
 הלכה א
היה קוצץ מן המעטן ומעלה לראש הגג ונמצא שרץ בגג המעטן טהור נמצא במעטן טמא הגג דברי רבי וחכ' או' נמצא שרץ בגג אינו טמא אלא גג במעטן אינו טמא אלא מעטן נמצא בגוש ובגג בתוך שלשה ימים המעטן טמא אחר שלשה המעטן טהור: 
  הלכה ב
הקורץ מקרצת טמאה דברי ר' וחכ' או' נמצאת בעיסה אינו טמא אלא עיסה במקרצת אין טמא אלא מקרצת נמצא בתוכה של מקרצת הכל טמא: 
  הלכה ג
המערה מכלי לכלי ונמצא שרץ בתחתון העליון טהור בעליון התחתון טמא דברי רבי וחכ' או' נמצא שרץ בעליון אינו טמא אלא עליון בתחתון אין טמא אלא תחתון נמצא על גבי פרורין ונגע בכביצה טמא פרורין שעל גבי פרורין אף על פי שנגע בכביצה אינו טמא אלא מקום מגעו וכיצד הוא עושה ר' אלעזר בן יעקב אומר משם ר' חנניה בן חכינאי עודהו השרץ שם תוחב בו הקוסמים: 
  הלכה ד
ענבים עד מתי מטמאים טומאת אוכלין משהילכו בהן שתי וערב הולך בהן שתי וערב ונשתיירו מהן גרוגרת שלימין מטמאין טומאת אוכלין זיתים עד מתי מטמאין טומאת אוכלין משיטחנו ור' שמעון משיסחטו טחנן ונשתיירו מהן גרוגרין שלמין מטמאין טומאת אוכלין: 
  הלכה ה
ואלו הן פריצי זיתים וענבים היוצאין מתחת הקורה או מתחת הגפת ומן הזוגין כנסן לאוכלין מטמאין טומאת אוכלין והחרצנין והזגין אף על פי שכונסן לאוכלין בטל זה דעתן: 
  הלכה ו
השוקל ענבים בכף מאזניים אף על פי שהיין צף על גבי ידיו טהור וכן בגוי אינו חושש משום יין נסך: 
  הלכה ז
הבוצר כרמו לשוק אם לא מצא להן שוק מחזירן לגת זיתין לשוק לא מצא להן שוק מחזיקן לבד אף על פי שמוליכן בסלין טמאין ובקופות טמאות טהורין טהרי זיתים וענבים שנכנסו לרשות הגת ולרשות הבד הוכשרו לקבל טומאה: 
  הלכה ח
הלוקח משטיח של אדמה מישראל יעשו בטומאה מן הגוי יעשה בטהרה משטיח של עלין בין מישראל ובין מן הגוי יעשו בטומאה ור' יוסי בר' יהודה אומר משטיח של עלין כמשטיח של אדמה מישראל יעשה בטומאה מגוי יעשו בטהרה: 
  הלכה ט
הלוקח משטיח של אדמה מישראל לעשותן צמוקין הרי עושה זיתין בטהרה האוכל מן הסלין ומן המשטיח של אדמה אכל והותיר כסאה כסאתים אף על פי שנפצו והיין מגיתו על גבי ענבים טהור וכן בגוי אין חושש משום יין נסך: 
  הלכה י
נפל ממנו גרגר יחידי אם יש לו חותם טהור אין לו חותם טמא במה דברים אמורים בזמן שנגע במקום חותם לא נגע במקום חותם טהור ר' יוסי בן כיפר אמר ר' אלעזר במה דברים אמורים בזמן שנגע במקום משקה לא נגע במקום משקה טהור: 
  הלכה יא
ר' יוסי אומר נפלה ימינו כארבע כחמש ביצין ודרכן כולן בגת אחת משקה היוצאין מהן טהור כיון שדרס עליהן משקין טהרה שאין לו משקין במה יטמא: 
  הלכה יב
מי שהיה עומד ומדבר על שפת הבור ונתזה צינורה מפיו ספק הגיע לבור ספק לא הגיע של שמן ספקו טמא של יין ספקו טהור מפני שחבל הבור קולטו: 
  הלכה יג
הזולף את הבורות כל אחת ונמצא השרץ בראשונה כולן טמאות באחרונה היא טמאה כולן טהורות באמצעית הימנה ולמטה טמא הימנה ולמעלה טהור במה דברים אמורים בזמן שבדק ולא כסה או כסה ולא בדק היה בודק וכסה ונמצא שרץ באחת מהן היא טמא בלבד: 
  הלכה יד
השרץ שנמצא צף על שפת הבור של גת לתרומה ספיקו טמא ולפועלין ספיקו טהור מפני שספק טומאה צפה: 
  הלכה טו
גת העליונה רשות הרבים והתחתונה רשות היחיד אימתי בזמן שהרבים נכנסין ויוצאין בזו אלא פתח אחד או פרצה אחת זו וזו רשות היחיד: 
  הלכה טז
מי שהיו גיתיו ובדיו טמאין ומבקש לטהרן הלולבין והעדשים מנגבין והן טהורין העקלין של נוצרין ושל בצבץ צריך לנגב של השיפה ושל גמי צריך לישן כמה הוא מישנן שנים עשר חדש רבן שמעון בן גמליאל אומר מגת לגת ומבד לבד ר' יוסי אומר רצה לטהרן מיד חולטן ברותחין או מולגין במי זיתים רבן שמעון בן גמליאל אומר משם ר' יוסי נתנן בנהר שמימיו מהלכין מלא עונה או תחת הצנור שמימיו מקלחין וכשם שהוא מנגב לטהרה מנגב ליין נסך:  תוספתא מסכת ידים (צוקרמאנדל) פרק א

תוספתא מסכת ידים (צוקרמאנדל) פרק א
  
 הלכה א
מי רביעית נוטלין לידים לאחד אבל לא לשנים ומחצי לוג לשלשה אבל לא לארבעה ומלוג לחמשה אבל לא לעשרה ולמאה מוסיפין על הראשונים ואין מוסיפין על השניים דברי ר' מאיר ר' יוסי אומר מי רביעית נותנין אף לשנים מחצי לוג לשלשה אף לארבעה ומלוג לחמשה ולעשרה ולמאה: 
  הלכה ב
מוסיפין על השניים ואין מוסיפין על הראשונים כיצד נטל את הראשונים ושפשף ונמלך ונטל את השניים ואין בהן כדי שיגיעו לפרק הרי זה מוסיף עליהן אחד הנוטל ידו אחת ואחד הנוטל שתי ידיו אחד ידו של גדול ואחד ידו של קטן צריך ליטול מי רביעית רבן שמעון בן גמליאל אומר שתי ידות של שניים נידונית כשני אנשים כיצד שנים שנטלו שתי ידיהן מי רביעית לא יחזור השני יטול ידיו משירי רביעית: 
  הלכה ג
הנוטל ידיו צריך לשפשף את ידיו שפשפשה בחברתה טמאה בראש או בכותל חזר ונגע בהן טמאה הנוטל ידיו משטיפה אחת צריך ליטול מי רביעית דברי ר' מאיר ר' יוסי אומר לשתי ידיו צריך ליטול מי רביעית ידו אחת אפילו נטל משירי רביעית כשר: 
  הלכה ד
כל החוצצין בגוף חוצצין בידים בקידוש ידים ורגלים אבית הבירה: 
  הלכה ה
הנוטל ידיו במקדש צריך ליטול מי רביעית וקידוש ידים ורגלים אין לו שיעור: 
  הלכה ו
מגופה שהתקינה לכלי נוטלין הימנה לידים החמת והכפישה אף על פי שפחותין נוטלין מהן לידים השידה והתיבה השק והקופא אף על פי שאין מקבלין נוטלין מהן לידים השידה והתיבה והמגדל בזמן שהן מקבלין אף על פי שאין עשויין לאוהלין אין נוטלין מהן לידים: 
  הלכה ז
אין הכהנים מקדשין במקדש אלא בכלי ואין משקין את הסוטות ואין מטהרין את המצורעים אלא בכלי שולי כלי עצם כלי זכוכית אין נוטלין מהן לידים קרסם שפן ועשאן כלי ויש בהן קבלת רביעית נוטלין מהן לידים: 
  הלכה ח
שברי כלי חרס שיש בהן כדי קבלת רביעית נוטלין מהן לידים שברי כלי מתכות אף על פי שיש בהן כדי קבלת רביעית אין נוטלין מהן לידים: 
  הלכה ט
החוקק אמת המים ועשה בהן בית קבלה אף על פי שתלשוה מים וחיברוה אין ממלאין בה ואין מקדשין בה ואין מזין הימנה ואינה צריכה צמיד פתיל ואין נותנין ממנה לידים תלשה וחיברה וחישב עליה אחר תלישתה ממלין בה ומקדשין בה ומזין הימנה וצריכה צמיד פתיל ונותנין הימנה לידים: 
  הלכה י
מים שנפסלו משתית הבהמה ר' שמעון בן אלעזר אומר בקרקע מטבילין ואין נוטלין מהן לידים המים שלפני נחתום אף על פי שלא נשתנו מראיהן אין נוטלין מהן לידים ושהוא נוטל בידיו ונותן על גבי ככרות אם נשתנו מראיהן פסולין ואם לאו כשרין: 
  הלכה יא
מים שלפני הנפה אף על פי שלא נשתנו מראיהן אין נוטלין מהן לידים מפני שבידוע שנעשתה בהן מלאכה מים שלפני הספל אם נשתנו מראיהן פסולין ואם לאו כשרין: 
  הלכה יב
הכל כשרין ליתן לידים אפילו טמא מת אפילו בועל נדה כל שאינו מטמא את המים במשא כשר ליתן לידים: 
  הלכה יג
הנוטל לידים הנוטל מתכוין והנותן אין מתכוין הנותן מתכוין והנוטל אין מתכוין ידיו טהורות ור' יוסי אומר ידיו טמאות: 
  הלכה יד
הפקיעו את מוליאר ונוטל הימנו לידים או שנטל מן הסילון שיש בו כדי קבלת רביעית ידיו טהורות ור' יוסי אומר ידיו טמאות ומודה ר' יוסי שאם הניח ידיו בין ברכיו או בין אציליו ונטל שידיו טהורות: 
  הלכה טו
היו לפניו שתי כוסות באחת נעשתה בו מלאכה ובאחת לא נעשתה בו מלאכה נטל מאחד מהן לשתי ידיו ועשה טהרות מן השני ועשה טהרות מן הראשון ולא עשה טהרות מן השני ועשה טהרות מן הראשון ועשה טהרות מן השני ועשה אלו ואלו מונחות אלו ואלו טהורות: 
  הלכה טז
נטל מאחד מהן בידו אחת ועשה טהרות תלויות מן השני ועשה טהרות מן הראשון ולא עשה מן השני ועשה טהרות מן הראשון ועשה מן השני ועשה אלו ואלו מונחות אלו ואלו טהורות: 
  הלכה יז
היו לפניו שתי כוסות אחד טמא ואחד טהור ונטל באחת מהן בידו אחת ועשה טהרות תלויות מן השני ועשה טהרות מן הראשון ולא עשה מן השני ועשה אלו ואלו מונחין הרי אלו מוכיחות נאכלו ראשונות נטמאו או שאבדו עד שלא נעשו שניות טהורות משנעשו שניות שניות תלויות את השני ועשה טהורות את השני ועשה אלו ואלו מונחות הרי אלו תלויות: 
  הלכה יח
היו ידיו אחת טמאה ואחת טהורה ולפניו שני כוסות אחד טמא ואחד טהור נגעו שתי ידיו ונטל מאחד מהן לשתי ידיו ועשה טהרות תלויות ר' יוסי אומר הטמאה כטומאתה שתי ככרות אחד טמא ואחד טהור ונגעו שתי ידיו בככר אחד בין באחת בין זה אחר זה או שנגעה ידו אחת בשני ככרות זה אחר זה הידים והככרות תלויות נגעה ידו אחת בשני ככרות כאחד הידים כמות שהיו והככרות ישרפו:  תוספתא מסכת ידים (צוקרמאנדל) פרק ב

תוספתא מסכת ידים (צוקרמאנדל) פרק ב
  
 הלכה א
הכהנים מקדשין במקדש ביד עד הפרק וברגל עד הסובך הנוטל ידיו לא יאמר הואיל והראשונים טמאין הריני נוטל את הטמאים ואם עשה כך צריך לנגב את ידיו אבל המטביל את ידיו אין צריך לנגב את ידיו: 
  הלכה ב
הנוטל ידיו צריך להגביה ידיו ולא יצאו המים חוץ לפרק ויחזרו ויטמאו את ידיו אבל המטביל ידיו אינו צריך להגביה את ידיו: 
  הלכה ג
הנוטל את ידיו אם נתכוון ידיו טהורות אם לאו ידיו טמאות אבל המטביל את ידיו בין כך ובין כך ידיו טהורות רבן שמעון בן גמליאל אומר נטל את הראשונים ואחר כך נמצא על ידיו יבחוש שבריתו מן המים ידיו טהורות: 
  הלכה ד
הנוטל ידיו אם הלכו המים עד הפרק ידיו טהורות ואם לאו ידיו טמאות ספק לא הלכו ידיו טהורות ור' יוסי אומר ידיו טמאות נטל את הראשונים זו לעצמה וזו לעצמה ונמלך ונוטל את השנים לשתי ידיו כאחת טמאו זה את זה נטל את השניים ואת הראשונים לשתי ידיו ונמלך ונטל את השניים זו לעצמה וזו לעצמה אם נתכוון ידיו טהורות ואם לאו טמאות: 
  הלכה ה
נטל את הראשונים וטמא את אחת מידיו הרי זה נוטל את השניים ואינו חושש נטל את הראשונים ויצאו חוץ לפרק ונטל את השניים על גביהן ונפל ככר תרומה מן הפרק ולפנים טמא מן הפרק ולחוץ טהור נטל את הראשונים ואת השניים חוץ לפרק ונטל את השניים על גביהן ונפל ככר תרומה מן הפרק לפנים טמא מן הפרק ולחוץ טהור: 
  הלכה ו
נטל את הראשונים ואת השניים חוץ לפרק ונפל ככר תרומה טמא והדין נותן שיהא טהור ומה אם הראשונים שאינן מטהרין את המים שעל גבי היד מטהרין את המים שעל גבי הארץ שניים שמטהרין את המים שעל גבי היד דין הוא שיטהרו את המים שעל גבי הארץ: 
  הלכה ז
נוטלן ארבעה וחמשה זה בצד זה ואינן חוששין משום ארבעה דברים משום שמא נטמאו משום שמא נעשתה בהן מלאכה ומשום שמא לא נטלו מן הכלי ומשום שמא לא ניטלו מן הרביעי אבל הנוטל והנותן לחברו בחפניו ידיו טמאות שמא תחלה לא נטלו מן הכלי: 
  הלכה ח
שניים שנטלו ושחוזרין משתי ידיהן זה משמינית וזה משמינית אף על פי שמתערבין בקילוח ידיהן טמאות שמתחלה לא ניטלו מן הרביעית: 
  הלכה ט
אלו פוסלין לידים אוכל ראשון והמדפות והמשקין ר' שמעון בן יהודה אומר משום ר' שמעון הנוגע ברצועה טהור עד שיגע בקציצה ר' זכיי אומר משום ר' יעקב הנוגע בקציצה טהור עד שיגע ברצועה: 
  הלכה י
ספר שבלה אם יכול ללקט הימנו שמונים וחמשה אותיות כפרשת ויהי בנסוע הארון מטמא את הידים מגלה שכתוב בה שמונים וחמש אותיות כפרשת ויהי בנסוע הארון אין מטמא את הידים חבר לה יריעות אחרות היא מטמא את הידים והשאר אין מטמא את הידים: 
  הלכה יא
ר' יהודה אומר הגליון שבתחלת הספר וכדי הקיף כולן מטמאין את הידים הכותב הלל ושמע לתינוק להתלמד בו אף על פי שאין רשאי לעשות מטמא את הידים: 
  הלכה יב
המשיחות והרצועות שתפרן לספר אף על פי שאין רשאי לקיימן מטמאין את הידים תיק הספרים ותיבה של ספרים ומטפחות של ספר בזמן שהן טהורין מטמאות את הידים הברכות אף על פי שיש בהן מאותות השם ומענינות הרבה שבתורה אינן מטמאות את הידים: 
  הלכה יג
הגליונים וספרי המינין אינן מטמאות את הידים ספרי בן סירא וכל ספרים שנכתבו מכאן ואילך אינן מטמאין את הידים: 
  הלכה יד
ר' שמעון בן מנסיא אומר שיר השירים מטמא את הידים מפני שנאמרה ברוח הקדש קהלת אינה מטמא את הידים מפני שהיא מחכמתו של שלמה אמרו לו וכי לא כתב אלא זו בלבד הרי הוא אומר וידבר שלשת אלפים משל ויהי שירו חמשה ואלף ואומר אל תוסף על דבריו ואו' פן יוכיח בך ונכזבת: 
  הלכה טו
עמון ומואב מעשרין מעשר עני בשביעית ושאר כל ארצות ובבל מעשר עמון ומואב ושאר כל ארצות בשאר שני שבוע אם מעשר עני מעשר עני ואם מעשר שני מעשר שני: 
  הלכה טז
אמר ר' יוסי בן דורמוסקית אני הייתי עם זקנים הראשונים כשבאין מיבנה ללוד ובאתי ומצאתי את ר' אליעזר שהיה יושב בחנות של נחתומין בלוד אמר מה חידוש היה לכם בבית המדרש היום אמרתי לו תלמידיך אנו ומימיך אנו שותין אמר לי אף על פי כן מה חידוש היום אמרתי לו את ההלכות ואת התשובות במינין וכשהגעתי לזה זלגו עיניו דמעות אמר סוד י"י ליראיו ובריתו להודיעם ואומר כי לא יעשה י"י אלהים דבר כי אם גלה סודו אל עבדיו הנביאים צא אמור להן אל תחושו למניניכם מקובלני מרבן יוחנן בן זכאי שקיבל מן הזוגות והזוגות מן הנביאים ונביאים ממשה הלכה למשה מסיני שעמון ומואב מעשרין מעשר עני בשביעית: 
  הלכה יז
בו ביום עמד יהודה גר עמוני לפניהם בבית המדרש אמר להן מה אני לבוא בקהל אמר לו רבן גמליאל אסור אתה אמר לו ר' יהשע מותר אתה אמר לו רבן גמליאל הא כת' לא יבוא עמוני ומואבי בקהל י"י וכי עמון ומואב במקומן הן עומדין כבר עלה סנחריב וערבב את כל האומות שנ' ואסיר גבולות עמים ועתידותיהם שוסתי אמר לו רבן גמליאל הכתוב אומר ואחרי כן אשיב את שבות בני עמון כבראשונה אמר י"י אמר עד אן לא שבו אמר ר' יהשע הכתוב אומר ושבתי את שבות עמי ישראל כדרך שאלו לא שבו כך הם לא שבו: 
  הלכה יח
אמר להן יהודי גר עמוני מה אעשה אני אמרו לו כבר שמעתי מפי הזקן הרי אתה מותר לבוא בקהל אמר להן רבן גמליאל אף מצרי כיוצא בזה אמרו לו מצרי נתן לה הכתוב קצבה שנ' מקץ ארבעים שנה אקבץ את מצרים מן העמים אשר נפצו שמה וישבו על אדמתם: 
  הלכה יט
אמר להן רבן יוחנן בן זכאי כתבי קודש חיבתן טומאתן שלא יעשה אותן שטיחין לבהמה: 
  הלכה כ
אומרין ביתותיים קובלני עליכם פרושים מה את בת בני הבא מכח בני שבא מכחי הרי יורשתני בתי הבאה מכחי אינו דין שתרשני אומרין פרושין לא אם אמרתם בבת הבן שכן חולקין עם האחין תאמרו בבת שאין חולקת עם האחין אומרים טובלי שחרין קובלני עליכם פרושים שאתם מזכירים את השם מן הגוף שיש בו טומאה:  תוספתא מסכת כלים (בבא בתרא) (צוקרמאנדל) פרק א

תוספתא מסכת כלים (בבא בתרא) (צוקרמאנדל) פרק א
  
 הלכה א
הנוגע בעמודין על הצדדין מכאן ומכאן ובמכביש שעל גבי הקנים אף על פי חקוק ומקבל טהור ואינו טמא אלא נוגע ברזל בלבד: 
  הלכה ב
נדה שמשכה את החבל ודרסה על הבגד הנשען על הקנה העולה ויורד הבגד טמא מדרס מעשה באשה אחת שהיתה אורגת בגד בטהרה ובאת לפני ר' ישמעאל לבדקה אמרה לו רבי יודעת אני שלא נטמא הבגד אלא שלא היה בלבי לשומרו מתוך בדיקות שהיה בודקה ר' ישמעאל אמרה לו רבי יודעת אני שנכנסה נדה ומשכה עמי בחבל אמר ר' ישמעאל כמה גדולים דברי חכמים שהיו אומרים לא נתכוון לשומרו טמא: 
  הלכה ג
שוב מעשה באשה אחת שהיתה אורגת מפה בטהרה ובאתה לפני ר' ישמעאל והיה בודקה אמרה לו רבי יודעת אני שלא נטמאת המפה אלא שלא היה בלבי לשומרה מתוך בדיקות שהיה ר' ישמעאל בודקה אמרה לו רבי יודעת אני שנפסקת נימה וקשרתיה בפי אמר ר' ישמעאל כמה גדולים דברי חכמים שהיו אומרים אם לא נתכוון לשומרו טמא: 
  הלכה ד
חולדה שגררה את האירה שהוא עתיד להחזירה והכניסתו לבית שהמת בתוכו אף על פי שאין באוהל אלא כל שהוא הבגד טמא טמא מת דרס עליה הזב בתוך עשרה טפחים הבגד טמא מדרס: 
  הלכה ה
שתי כל זמן שהוא עתיד לארוג חיבור לארוג גמר מלארוג אינו טמא אלא עד מקום שהוא עתיד ליפצע הנוגע בפסיקות של שתי ושל ערב הרי זה אינו חיבור ר' יוסי אומר הנוגע בפסיקות של שתי עד שלש אצבעות חיבור מפני שחבובים אומן מחלידו לתוכו: 
  הלכה ו
הנוגע בצמר שעל גבי האשווה ובטווי שעל גבי הפלך טהור ובכוש ובעומא טמא הנוגע בשחור שעל גבי הלבן ובלבן שעל גבי השחור השחור טהור אבל אם היה כולו שחור מצד אחד והעבירו על גבי לבן או כולו לבן מצד אחד והעבירו על גבי שחור טהור: 
  הלכה ז
החרב שפרשה עם יתדות המחרישה הרי זו טמאה מפני שהוא מנקר בה חליות של באר העיין שבמצעד והעיין שבמחרישה והמסוה שבמעדר בזמן שהן קבועין חיבור לטומאה ולהזאה בזמן שבפני עצמן טהורין: 
  הלכה ח
המשיחות והרצועות שבמעדר תפורות חיבור וקשורות אין חיבור מכביש של נגר בזמן שהוא קבועה חיבור לטומאה ולהזאה נוטל ונותן אין חיבור לא לטומאה ולא להזאה ר' יהודה אומר אף הנוגע במלבן של מסר הגדול מכאן ומכאן טהור ואין טמא אלא מקום אחיזת יד מכאן ומכאן כלפי הברזל: 
  הלכה ט
השולחן והטבלה והדולפני שנתקרסמו ונשתייר בהן טפחיים טמאין שלחן שגררו התחתון טמא והעליון טהור מתפרק ומקבל טומאה מכאן ולהבא טבלה שגררה העליון טמאה והתחתונה טהורה נתפרקה ומקבלת טומאה מכאן ולהבא טבלה שמלאה עצים ותקעה טהורה חיפה בנסרין טמאה: 
  הלכה י
שולחן שחיפהו בשיש לאכול עליו אף על פי שעשה לו עץ רחב להיות מקבל בו את השיש טהור שלא עשאו אלא לחיזוק להיות מקבל בו את השיש: 
  הלכה יא
הספסלין שבפונדקאות אף על פי שנקובין ומכניסין בהן את הרגלים טהורים קבעו במסמר טמאין הספסלין של מלמדי תינוקות אף על פי שנקובין ומכניסין בהן טהורין קבען במסמר טמאין: 
  הלכה יב
ספסל שנתפרק טהור סירגו במשיחות או בחבלים טמא טרקוש שעשה לו עץ כמין שרתוע להיות אוכל עליו טהור עשה לו עץ רחב לצרכיו טמא כסא שקבעו בעריבה כדרך ישיבתו טמא שלא כדרך ישיבתו טהור העשוי בה בית שמאי מטמאין ובית הלל מטהרין דברי ר' מאיר ר' יהודה אומר לא נחלקו בית שמאי ובית הלל על העשוי בה שהוא טהור ושמאי היה מטמא על מה נחלקו על שהביא ממקום אחר וקבעו בה שבית שמאי מטמאין ובית הלל מטהרין אמר ר' יוסי רואה אני את דברי בית שמאי שאינו אומר מלבין אפילו מבית האומן טמא: 
  הלכה יג
ישיבת הקארר וקושרה טהורה ושבאחורי קרון בין כך ובין כך טהורה שאינה אלא ישיבת הצער ישיבת הסתת התירה טהורה קשרה טמאה מיטמאה ומיטהרת אפילו עשרה פעמים ביום: 
  הלכה יד
עור האסלא וחלל שלו הרי אלו נמדדין בטפח הזהב והפדר שלפני המטה הרי אלו טמאין מדרס דפין שחובטין עליו את השלחן הרי זה טמא טמא מת זה הכלל כל שניטל ואין רגליו ניטלות עמו בין של עץ ובין של אבן טהור וכל שניטל ורגליו ניטלות עמו של עץ טהור של אבן טמא: 
  הלכה טו
מכבש של שכף שהוא מותח עליו את העור ומניח עליו את האבן אף על פי שחקוק ומקבל טהור ואין בו משום כלי קבול:  תוספתא מסכת כלים (בבא בתרא) (צוקרמאנדל) פרק ב

תוספתא מסכת כלים (בבא בתרא) (צוקרמאנדל) פרק ב
  
 הלכה א
כיפת חלק שאין בה גובה טפח טהור ושיש בה גובה טפח ר' מאיר ור' שמעון מטמאין ר' יוסי ור' אלעזר בר' צדוק מטהרין אמר ר' מאיר מעשה באחד שכיפת שתי כיפין של תמרה להיות יושב עליה ובא מעשה לפני חכמים וטימאום: 
  הלכה ב
אמר ר' שמעון מעשה באחד שהביא גריפות של זית שהוא משופה כמגדל לפני ר' עקיבא ואמר על זו הייתי יושב וטימאה לו ראה תלמידיו תוהין אמר להן מה לכם תוהין כעורה מזו טימא ר' יהשע אמר ר' יהשע מעשה בארבעה זקנים שהיו יושבין אצל ר' אליעזר בן עזריה חרש בציפורי ר' חוצפית ור' ישבב ור' חלפתא ור' יוחנן בן נורי והביאו לפניהם אחד ראש כליניס שהוא נטול ברהיטני ואמר על זה הייתי יושב וטיהרתיו לו אמר ר' אלעזר בר' צדוק ראשי כלונסאות היו בהר הבית שעליהן אומנין יושבין ושפין את האבנים ולא חשו להם חכמים משום טומאה: 
  הלכה ג
וכן היה ר' אלעזר בר' צדוק אומר שתי כתיפין היו בבית אבא אחד טמא ואחד טהור אמרתי לפני אבא מפני מה זה טמא וזה טהור אמר לי זה שהוא חקוק טמא וזה שאין חקוק טהור ועליו ישב חגי הנביא וכולן אם לא נתכון לחקקן טהורין מצאן חקוקין וחשב עליהן מקבלין טומאה מכאן ולהבא חישב עליהן חרש שוטה וקטן או אדם שאינו שלו טהורין: 
  הלכה ד
כף שכהנים גובלין בה וכן חפית של קדרה אם חקוקין ומקבלין כל שהן טמאין ואם לאו טהורין מעשה בטבחו של אונקלס הגר שהביא פתו לפני רבן גמליאל והיו שם שמנים וחמשה זקנים יושבין נטלה רבן גמליאל ונסתכל בה ונתנה לחברו וחברו לחברו כשראה שלא אמרו בה דבר נטל רבן גמליאל חוט מסדינו של תלמיד שהוא יושב לפניו ומתחו עליה ונמצאת חקוקה כל שהוא וטמאה לו וכולן אם לא נתכוון לחוקקן טהורין מצאן חקוקין וחישב עליהן מקבלין טומאה מכאן ולהבא חישב עליהן חרש שוטה וקטן או אדם שאינן שלו טהורין: 
  הלכה ה
המקציע למשכב אין פחות משלשה על שלשה ולמושב טפח ומעמיד כל שהוא של עץ עד שיחוק או עד שיעשה רגלים: 
  הלכה ו
הכידור והאימן והקמיע והתפלין וכסת עגולה שנקרעו אם מקבלין את מה שבתוכן טמאין ר' יהשע בן קרחה אומר משום ר' אליעזר בן עזריה מטבילן כל שהן: 
  הלכה ז
האיכוף טמא מושב והתופס שלו טמא מרכב ושאר כל תפיות שבצדדין אם היו רחבות טפח טמאות ר' שמעון אומר שלשה מושב ושלשה מרכב זרז האשקולני ומדוכה המדית והתפית אלו שלה מרכב ישיבת הנקה והסוס והאיכוף אלו שלשה מושב: 
  הלכה ח
המטה הכר והכסת של מת ר' מאיר אומר אין טמאין וחכמים אומרים טמאין מדרס מפני שהנשים יושבות עליהן ומבכות את מתיהן והכל שוין שהן טמאות טמאת המת: 
  הלכה ט
שלשת מטות הן העשויה לישיבה טמאה מדרס שמוכרין עליה כלים טמאה טמא מת ושל מלבני בני לוי טהורה מכלום שלשה עריסות הן העשויה לשכיבה טמאה מדרס ושל בנות טמאה טמא מת ושל סיירין ושל ציורות טהורה מכלום: 
  הלכה י
שלש סבכות הן של זקנה טמאה מדרס ושל ילדה טמאה טמא מת נקרעה ואינה מקבלת את רוב השער טהורה מכלום: 
  הלכה יא
שלשה סנדלין של אדם טמא מדרס של מתכות ושל בהמה טמאה טמא מת ושל שעם ושל צפירא טהור מכלום ר' יוסי אומר כל הפרגלינין טהורין וחכמים אומרים שלשה פרגלינין הן של צדי חיה טמא מדרס ושל צדי עופות טמא טמא מת ושל קיוצין טהור מכלום: 
  הלכה יב
ר' אלעזר בר' צדוק אומר כף של מאזנים טמא טמא מת וטלאו על שולי מיחם מבפנים בין נקוב ובין שאינו נקוב טמא מבחוץ נקוב טמא ושאין נקוב טהור טלאו על צדו מבפני נקבו טמא שאינו נקוב טהור מבחוץ בין נקוב בין שאינו נקוב טהור:  תוספתא מסכת כלים (בבא בתרא) (צוקרמאנדל) פרק ג

תוספתא מסכת כלים (בבא בתרא) (צוקרמאנדל) פרק ג
  
 הלכה א
כר שהפכו ונעשה אחוריו תוכו ותוכו אחוריו וקופה שהפכה ונעשה אחריה תוכה ותוכה אחריה ר' מאיר אוכל כל שיש לו תפארות יש לו אחוריים ותוך אין לו תפארות אין לו אחוריים ותוך ר' מאיר אומר כל שיש לו פנים פניו תוכו: 
  הלכה ב
המזנין שנפלו משקין על מקצתו כולו טמא דברי ר' מאיר ר' יהודה אומר נפלו על תוכו כולו טמא על אחוריו אין טמא אלא אחוריו נפלו על גבי הרחב שלו מנגבו והוא טהור: 
  הלכה ג
טרכש חלק וטבלה חלוקה שנפלו משקין על מקצת כולו טמא דברי ר' מאיר ר' יהודה אומר נפלו על תוכו כולו טמא על אחריו אין טמא אלא אחריו בלבד נפלו על גבי הרחב שלו מנגבו והוא טהור: 
  הלכה ד
שלחן שנפלו משקין על מקצתו כולו טמא נפלו לאחוריו אין טמא אלא אחוריו נפלו על גבי הרגל שלו מנגבה והיא טהורה אמר ר' יהודה אני אומר הלכה מימיהם של כהנים לא נמנעו מלהיות נותנין רגלו של שלחן על גבי משקין טמאין אמרו מפני רגל מנגבה והיא טהורה: 
  הלכה ה
המרדע שנפלו משקין על מקצתו כולו טמא נפלו לאחוריו אין טמא אלא אחוריו דברי ר' מאיר וחכמים אומרים נפלו על חרחור אין טמא אלא שבעה ועל הדרבן אין טמא אלא ארבעה: 
  הלכה ו
זימליסטרין שנפלו משקין לתוכה כולה טמאה נפלו על אחוריה אין טמא אלא אחריה תוכה והמזלג והיד טהורין נפלו על גבי מזלג חולקין את היד והמשמש את הטמא טמא והמשמש את הטהור טהור על גבי היד מנגבם והיא טהורה: 
  הלכה ז
קיפה שנפלו משקין לתוכה כולה טמאה נפלו על אחוריה אחוריה טמאין תוכה והאוזן טהורין נפלו על גבי האוזן מנגבה והיא טהורה אלא שנהגו כהנים שלא יהו מקיימין את הגפיין טמאין מפני התקלה: 
  הלכה ח
הרובע וחצי הרובע חקק את הרובע ועתיד לחוק את חצי הרובע עד שיחוק את חצי הרובע נטמא אחורי הרובע במשקין אחורי חצי הרובע טמאין וכשהוא מטביל את הרובע צריך להטביל את חצי הרובע היה עליו דבר חוצץ והטבילו לא עשה כלום הרובע שמלאהו עצים ותקעו רבן שמעון בן גמליאל ורבי מטמא עד שיקבענו במסמר אמר ר' עקיבא לא הוזכרו בית הצביעה אלא לכסות שלא יהא שותה וראשון ראשון מטמא: 
  הלכה ט
משקין טמאין שהיו נותנין אבית צביעתו של כוס ונגע בהן ככר טהור נטמא הככר משקין טהורין שיהו נותנין בית צביעתו של כוס ונגע בהן ככר טמא נטמאו המשקין משקין טמאין שהיו נותנין על גבי הארץ ונגע בו שאחוריו טהורין בית צביעתו נטמאו אחורי הכוס משקין טהורין שהיו נותנין על גבי הארץ נגע בהן כוס שאחריו טמאין אין בית צביעתו נטמאו המשקין ר' מאיר אומר לידים טמאות כיצד אפשר לומר בנגוב שאין הידים מטמאות בנגוב אפשר לומר במלא משקין שעד שלא יגע בהן נטמא משקין אמור מעתה היו ידיו טמאות ואחורי הכוס טהורין ומשקה טופח באחורי הכוס אוחזו בבית צביעתו ואינו חושש שמא נטמאו המשקין שבאחורי הכוס מחמת ידיו חזרו ויטמאו את הכוס: 
  הלכה י
ר' יוסי אומר בידים טהורות כיצד היו ידיו טהורות ועליהן משקה טופח ואחורי הכוס טמאין אוחזו בבית צביעתו ואינו חושש שמא נטמאו משקין שעל גבי ידיו מחמת הכוס ויחזרו ויטמאו את ידיו: 
  הלכה יא
ר' טרפון אומר ערבה גדולה של עץ יש לה בית הצביעה זה הכלל נטילתו באחת צביעתו באחת נטילתו בשתים צביעתו בשתים מקום אחיזתו שם צביעתו ר' יהודה אומר כלי שיש לו אוזן ואוזן ויד ואין לו בית הצביעה: 
  הלכה יב
כלי הקדש אין להם אחרים ותוך ואין להם בית הצביעה ואין מטבילין כלים בתוך כלים לקדש אמר ר' יוסי זה לשון כפול כל שיש לו אחרים ותוך יש לו בית הצביעה אין לו אחריים ותוך אין לו בית הצביעה אחד קדשי מקדש ואחד קדשי הגבול לכך: 
  הלכה יג
כל הכלים יורדין לידי טומאתן במחשבה ואין עולין לידי טומאתן אלא בשינוי מעשה ר' יהודה אומר שינוי מעשה לקלקול:  תוספתא מסכת כלים (בבא בתרא) (צוקרמאנדל) פרק ד

תוספתא מסכת כלים (בבא בתרא) (צוקרמאנדל) פרק ד
  
 הלכה א
תפלה אמתי מקבלת טומאה משתגמר מלאכתה קוצעה אף על פי שהוא עתיד ליתן בה את הרצועה טמאה ומאימתי טהרתה של יד משיתיר משלש רוחות ושל ראש משיתיר משלש רוחות בין קציעה לחברתה: 
  הלכה ב
כיס בתוך כיס שנטמאה אחד מהן במשקה הוא טמא וחברו טהור במה דברים אמורים בזמן שהיו שניהן שוין אבל אם היה חיצון על הפנימי נטמא הפנימי נטמא החיצון נטמא החיצון לא נטמא הפנימי במה דברים אמורים במשקה אבל בשרץ שניהן שוין: 
  הלכה ג
אמר ר' נתן לא נחלקו ר' אליעזר וחכמים על צרור מעות שהוא טהור על מה נחלקו על צרור מרגליות שר' אליעזר מטמא וחכמים מטהרין צרור המרגלית בזמן שבתוכו טמא פשוטו טהור מטמא ומטהר אפילו עשרה פעמים ביום: 
  הלכה ד
עור שעשאו שטיח להיות נותנו על לבו בשעת הקציר מפני השרב אם יש בו חמשה על חמשה טמא אם לאו טהור לעקבו ולפרסותיו אם חופה את רוב הרגל טמא ואם לאו טהור: 
  הלכה ה
סנדל של קש ר' עקיבא מטמא והאשה חולצת בו ויוצאין בו בשבת ולא הודו לו סנדל שנתפסקו אזניו ונתפסקו טרסיותיו או שפרש ממנו רוב כף אחת טהור נפסקה אחת מאזניו או אחת מטרסיותיו או שפרשה ממנו כל כף אחת טמא ר' יהודה אומר הפנימית טמא החיצונה טהור: 
  הלכה ו
סנדל שנפחת ומקבל את רוב הרגל מנעל שנפרס וחופה את רוב הרגל ונתפסקו רצועותיו או שניטל האונטלית שבו טמא נפחת ואינו מקבל את רוב הרגל נפרס ואינו חופה את רוב הרגל ונתפסקו אזניו טהור: 
  הלכה ז
מנעול על האימוס ר' אליעזר מטהר וחכמים מטמאין אמר ר' שמעון שזורי לא נחלקו ר' אליעזר וחכמים על מנעול האימוס שהוא טהור על מה נחלקו על שנטלו מן האימום שר' אליעזר מטמא וחכמים מטהרין מפני שהאשה ננעלת בו ומחזירתו לאימום: 
  הלכה ח
עור חמור ועור חמר ועור הפתן ועור הרופא ועור הלוף של קטן ועור שהבנות טוות עליו אם יש בו חמשה על חמשה טמא ואם לאו טהור עור השטיח ועור האריסה ועור הקיטבליא ועור הכר ועור הכסת אף על פי שאין בו חמשה על חמשה טמא רבן שמעון בן גמליאל אומר אם יש בו חמשה טמא ואם לאו טהור שאין העור פחות מחמשה על חמשה: 
  הלכה ט
עור שעשאו לתכריך אפילו כל שהוא טמא אמר ר' אלעזר בר' יוסי לא נחלקו בית שמאי ובית הלל על עובי ארגמן ותכריך ארגמן שהן טמאין על מה נחלקו על עובי כסות ותכריך כסות שבית שמאי מטמאין ובית הלל מטהרין: 
  הלכה י
תכריך ארגמן בזמן שתוכו טמא פשוטו טהור מיטמא ומיטהר אפילו עשרה פעמים ביום עובי הצור ואוירטין הבאין ממדינת הים אף על פי שבאין במדה טמאין השידה התיבה והמגדל של עצם ושל עור רבי מטמא ור' יוסי בר' יהודה מטהר ר' שמעון בן מנסיא אומר אצבע שהוא עתיד לקצעה וליטול זנבה טהורה וכולן שהן מחוסרין לשלות למתח ולנגב טהורין מחוסרין סיכה טמאין: 
  הלכה יא
מחצלת בין בית הגנב ובין בית הגזלן מחשבה מטמאה מפני שהבעלים מתיאשין הימנה חיפוי בית הלגינין ובית הכוסות אף על פי שיש בו חמשה על חמשה טהור שאינו אלא חיפוי ומשום חיבור כלים טמא: 
  הלכה יב
עור שבפני חמור אף על פי שיש בו חמשה על חמשה טהור שאינו אלא חיפוי הכסת שלו טהורה היתה תפורה לא יכוף טמאה ומקבלת כל שהוא טמאה: 
  הלכה יג
העושה פסיקא לשפר ללבב ולצייר בהמה טהורה לתחת כריסו של חמור טמאה שירי פסיקיא וארבעה טפחים כדי ליתן תחת כריסו של חמור העושה פסיקיא כל שהוא טהורה לחזק בה ומרצופין להלך בה ממקום למקום טמאה: 
  הלכה יד
כל הגדולות בבהמה טהורות ובאדם כולן טהורין חוץ משל שק ושל בגד הקלע שבית קיבול שלה של משיחות ר' דוסא בן הרוקינס מטהר וחכמים אומרים שלש טמאה ושתים טהורה נפסקה אמצעית טמאה והחיצונית טהורה נפסק בית הפקיעה שלה נשתייר בה טפח טמאה כל החוצלים בין של שעם ובין של שק ובין של צפור ר' דוסא אומר טמא טמא מת וחכמים אומרים מדרס:  תוספתא מסכת כלים (בבא בתרא) (צוקרמאנדל) פרק ה

תוספתא מסכת כלים (בבא בתרא) (צוקרמאנדל) פרק ה
  
 הלכה א
חלוק של בד מאימתי מקבל טומאה משתיגמר מלאכתו ואיזו היא גמר מלאכתו משיפתח את פיו והגדול לפי גדלו והקטן לפי קטנו מאימתי טהרתו משבלה ואינו משמש מעין מלאכתו בלה ונשתייר רובו מלמעלה טמא רובו מלמטה טהור ואם נקרע מבית פיו טהור: 
  הלכה ב
חלוק של נייר מאימתי מקבל טומאה משתגמר מלאכתו ואיזהו גמר מלאכתו משיפתח את פיו הגדול לפי גדלו והקטן לפי קטנו מאימתי טהרתו משבלה ואין משמשין מעין מלאכתו בלה ונשתייר בו רובו מלמעלה טמא רובו מלמטה טהור ואם נקרע מבית פיו טהור: 
  הלכה ג
העושה חלוק מן הלבד אם יש בו שלשה על שלשה טמא ואם לאו טהור חלוק של לבוד שבלה אם משמש מעין מלאכתה ראשונה טמא ואם לאו טהור שאין בלבדין פחות משלשה על שלשה: 
  הלכה ד
העושה חלוק מן הלבוד אם יש בו שלשה על שלשה העושה לתכריך אפילו כל שהוא טמא העושה מעטפת מן הלבוד אינה מקבלת טומאה עד שתיגמר מלאכתה בלת אם יש בה שלשה טמאה ואם לאו טהורה: 
  הלכה ה
כף של נייר שהתקינה לחגור בה את מתניו טמאה כף של סיב שהתקינה לחגור בה את מתניו טהורה שתי כפין של סיב שתפרן זו בזו והתקינה לחגור בה את מתניו טמאות: 
  הלכה ו
אמר ר' יוסי שאל יונתן בן חרשא איש גינוסר לפני זקנים ביבנה שתי כיפין של סיב שתפרן זו בזו והתקינה לחגור בה את מתניו מה הן אמרו לו טמאות ניקורי רוטב באביהן מה הן אמרו לו אפילו כל הדקל כולו אסור מותר אפיפירות מהו לקדש אמרו לו על מקום שהחדש יכול להלך כל אותה שנה: 
  הלכה ז
העושה חגור מצדו של בגד ומצדו של סדין בית שמאי מטמאין ובית הלל מטהרין עד שעה שימול מאמצעיתו של בגד ומאמצעיתו של סדין ומל מרוח אחת בית שמאי מטמאין ובית הלל מטהרין עד שימול מצדו השני: 
  הלכה ח
ר' שמעון בן יהודה אומר משום ר' שמעון לא נחלקו בית שמאי ובית הלל על העושה חגור מאמצעיתו של בגד ומאמצעיתו של סדין מרוח אחת שהוא טהור עד שימול מצד השני על מה נחלקו על העושה חגור מצדו של בגד ומצדו של סדין שבית שמאי מטמאין ובית הלל מטהרין עד שעה שימול: 
  הלכה ט
רבן שמעון בן גמליאל אומר חגור שבלו צדדיו ואמצעיתו קיימת טמא משום שירי חגור שפה שפרשה מן הבגד והתקינה לחגור בה את מתניו טמאה מפני שהוא כגנגלין: 
  הלכה י
טלית שהתחיל בה לקרעה עד שלא נקרע רובה הנוגע אפילו במפורט מכאן ומכאן ואינו חיבור משנקרע רובה הנוגע אפילו במחובר חיבור: 
  הלכה יא
אלו הן העבין ואלו הן הדקין כגון הבורסין והברתסין הפמליאות והחמילות והלבדין והסנסיו הן העבין השירין והסורקין והכולך והפיליון של ראש אין בהן משום שלשה על שלשה אבל יש בהן שלש על שלש: 
  הלכה יב
העושה חלוק מן המשמרת אם יש בה שלשה על שלשה טמא אם לאו טהור משמרת של יין שבלת אם משמשת מעין מלאכתה טמאה ואם לאו טהורה ר' אלעזר בר' שמעון אומר של שק ושל בגד שיעורה בשמרים של שעם ושל צפורה ושל חבלי שעורן ברמונים: 
  הלכה יג
משפך של גיתות אף על פי שהוא עשוי ככברה טמא חוט שפרש מן הבגד אפילו מאה אמה כולו חיבור אחד וזה שהוא תפור בו כל שהוא צורך התפירה חיבור וכל שאינו צורך התפירה בו אינו חיבור: 
  הלכה יד
חלוק של יוצאת החוט אף על פי שהוא עשוי כשבכה טהור עשה לו שפה שלש אצבעות בין מלמעלה ובין מלמטה ובין מן הצדדין טמא ר' אליעזר בן יעקב אומר העושה בגד מן החרם ומן המצודה וכפלו ותפרו ואין בשרו נראה מתוכו טמא: 
  הלכה טו
שביס של שבכה טמא בפני עצמו מפני שהוא מתקינו לסבכה אחרת וכמה שיעורו כדי שיהא מקיף מאוזן לאוזן: 
  הלכה טז
הטסין והצפויין וחליות שבו טהורין ומשום חיבורי שביס טמאין והרצועות שבו טהורות תפירות חיבור וקשורות אינן חיבור אחרים אומרים סבכה של זקנה שנקרע או נתנתה על הכסא ובשר נוגע בכסא טהורה ואם לאו טמא: 
  הלכה יז
שירי פסיקיא כדי לחגור על מותנה של קטנה שירי הקרבן ואוזמיאות כדי לכרוך על אצבע קטנה:  תוספתא מסכת כלים (בבא בתרא) (צוקרמאנדל) פרק ו

תוספתא מסכת כלים (בבא בתרא) (צוקרמאנדל) פרק ו
  
 הלכה א
המשנה בכלי עור מן הפשוט לפשוט טמא מן הפשוט לקיבול מן הקיבול לפשוט מן הקיבול לקיבול טהור ובגד הכל טמא אמר ר' יהודה חבריי היו אומרים השק והעור והמפץ שטלאן זה על זה לא ביטלו זה את זה: 
  הלכה ב
השק והעור והמפץ שנקרעו אם ניתנן על הכסא ובשרו נוגע בכסא טמא ואם לאו טהור השק והעור והמפץ שזרקן לאשפה טמאה מטלית שטלאה על הקופה צריכה מחשבה אחר פרישתה: 
  הלכה ג
טלית של עני שבלת אם היו רוב שפתותיה קיימות אף על פי שאין בה שלש על שלש טמאה אין רוב שפתותיה קיימות אם יש בה שלש על שלש טמאה ואם לאו טהורה רבן שמעון בן גמליאל אומר אם יש בה שלש על שלש טמאה אם לאו טהורה היו דבדולין יוצאין הימנה כל שכנגד השפה חיבור וכל שאין כנגד השפה אינו חיבור: 
  הלכה ד
החמת שפחתה הכהן להיות רודה בה ככר תרומה טהורה עור שעשאו לשלחן להיות אוכל עליו טמא ושיעורו בטפח בית יד וחפת של חלוק הרי אלו נמדדין כפולין זה הכלל הבא כפול נמדד כפול הבא פשוט נמדד פשוט: 
  הלכה ה
אמר ר' יוסי וכי באיזו מדרס נגע זה מודה ר' יוסי שאם היו שנים זה על גבי זה שלא בטלו זה את זה: 
  הלכה ו
שלש על שלש שמצאה בתוך הבית הרי זו טמאה שכל הבית מן המוצנע מצאה אחר הדלת או בסוחה או בפונדיין צרור בה או מחט תחובה בה או שהיתה פקוקה בסל או בקופה טהורה ולעולם אינה טמאה עד שיצביענה לבגד ר' שמעון אומר דבר שהוא מקבל טומאה טמאה ולדבר שאין מקבל טומאה טהורה: 
  הלכה ז
שלש על שלש שהיתה כולה של תיאמות טמאה ר' יוסי בר' יהודה אומר אם היתה כולה של תיאמות טמאה אם יש בה אימרה טהורה: 
  הלכה ח
פחות משלשה על שלשה שהתקינו לפזק בו את המרחץ ולנער בו את הקדרה ולקנח בו את הרחיים מן המוכן טמא ומן שאינו מוכן טהור דברי ר' אליעזר ר' יהשע אומר בין מן המוכן ובין שאין מן המוכן טהור דברי ר' מאיר ר' יהודה אומר ר' אליעזר אומר בין מן המוכן ובין שאין מן המוכן טמא ר' יהשע אומר בין בין מן המוכן ובין שאינו מן המוכן טהור ר' עקיבא אומר מן המוכן טמא ומן שאינו מוכן טהור: 
  הלכה ט
שלש על שלש שעשה לאספלונית מלוגמא ורטיה טהורה שלשה על שלשה שעשאו לאספלנית מלוגמא ורטיה טמאה רבן שמעון בן גמליאל אומר אספלונית טמאה מלוגמא ורטיה טמאה וכן היה רבן שמעון בן גמליאל אומר העושה אספלנית מן הסמנים טהורה ומן העשבים טמאה מפני שהיא מנערת ובעור איספלוני טהורה מלוגמא ורטייה טמאה ר' יוסי ור' שמעון אומרים נראין דברי רבן גמליאל במטפחות ספרים ובדבריו אנו מודים ר' יהודה אומר אף של קברנית כיוצא בהן ר' אליעזר בר' צדוק אומר אלולננין של ספר טהור והתיק שלו טמא והעמוד שבו חיבור לטומאה ולהזאה: 
  הלכה י
כפה של זקינה שהיא טמא מדרס ונתנוהו לספר ר' מאיר מטהר ור' יוסי מטמא כל הכלים יורדין לידי טומאתן במחשבה ואין עולין מידי טומאתן אלא בשנוי מעשה ר' יהודה אומר שינוי מעשה לקילקול:  תוספתא מסכת כלים (בבא בתרא) (צוקרמאנדל) פרק ז

תוספתא מסכת כלים (בבא בתרא) (צוקרמאנדל) פרק ז
  
 הלכה א
נימי פסיקיא ומקטורן כל שהן נימי של אפקרסין עשר ואם יש להן סכך כל שהן רבן שמעון בן גמליאל אומר סכך עולה למדת שלשה על שלשה ואינו עולה למדת שלש על שלש היה רחב אם נתנו על הכסא ובשרו נוגע בכסא טהור אם לאו טמא נימי הברסין והברתסין והפמליאות והחמילות והלבדין והסגסגין והכרים והכסתות שלש אצבעות: 
  הלכה ב
חוט המשקלות שנים עשר ושל חרשים שמנה עשר ואם לאו עובי כליונים חוט המסמר של בנאין ושל סיידין חמשים אמה רבן שמעון בן גמליאל אומר אף על משיחות חמשים אמה חוט המאזנים של שוקלי מתכות טפחים מפני שהוא תופס בשתי ידיו ומגביה: 
  הלכה ג
יד הסכין טפח ושירי הכוש טפח ושירי השפוד טפח ושירי המזרה טפחים ויד הקרדום מאחוריו שלש אצבעות ור' יוסי אומר טפח מאחריו טהור כולו יד הכולף ובין הכולף ששה יד הפחות ובין הפחות חמשה יד בין חולף חמשה ושל חולף עשרה: 
  הלכה ד
יד המגריפה של בעלי בתים בית שמאי אומרים שבעה ובית הלל אומרים שמונה של סיידין בית שמאי אומרים תשעה ובית הלל אומרים עשרה יותר מכאן אינו חיבור לא לטומאה ולא להזאה במה דברים אמורים בזמן שאין עתיד לגוד אבל בזמן שעתיד לגוד חיבור לטומאה ואין חיובר להזאה דברי ר' מאיר ר' יהודה ור' יוסי אומרים אף לא לטומאה: 
  הלכה ה
אמר ר' יוסי אני אומר דבר אחד והם אמרו דבר אחד אני אומר להם דבר אחד אי אתם מודים לי בחוט המסמר של בנאין ושל סיידין חמשים אמה שאם רוצה לקיים יותר מכן שהוא טהור והם אמרו לי דבר אחד אי אתה מודה בנימי הסדין והסודרין והטרטון והפליון של ראש שש אצבעות ושל אפקרסות עשר שאם רוצה לקיים יותר מכן שהוא טמא ורואה אני דברי מדבריהן שאני משיבן מדבר שהוא חבור לטומאה ולהזאה על דבר שהוא חבור לטומאה ולהזאה והן משיבין אותי מדבר שהוא חבור לטומאה ולהזאה על דבר שמודים בו שאינו חבור להזאה: 
  הלכה ו
כל אלו שאמרו שירי ידותיהן מלפניהן את שדרכו לאחוז בידו אחת כגון יד הקרדום טפח ואת שאין דרכו לאחוז אלא בשתי ידיו כגון יד המגריפה טפחיים: 
  הלכה ז
כלי זכוכית מדברי סופרים טומאתן שוה פשוטיהן טהורין ומקבליהן טמאין השידה והתיבה והמגדל של זכוכית הבאין במדה טהורין ושאר כל כלי זכוכית אף על פי שהבאין במדה טמאין וזה חומר בכלי זכוכית מכלי עץ כלי זכוכית אין מקבלין טומאה עד שתגמר מלאכתן ורבן שמעון בן גמליאל אומר משינטלו מן הספות תמחוי שעשאו אספקלריא אף על פי שמשתמש בו טהור היה טמא ועשאו אספקלריא טמא עד שיקבענה במסמר: 
  הלכה ח
תרווד של מתכות בין שיש לו יד ובין שאין לו יד בין מקבל כל שהוא ובין שאין מקבל כל שהוא טמא ושל עץ ושל שעם ושל זכוכית מקבל כל שהוא טמא שאין מקבל כל שהוא טהור או אינו אלא ממגמוג ושופך ר' עקיבא מטמא ור' יוחנן בן נורי מטהר: 
  הלכה ט
כוס של אבן שניקב והטיף לתוכו אבר ר' יוסי אומר משום ר' יוחנן בן נורי טמא משום כלי מתכות רבן שמעון בן גמליאל אומר יהודה בן שמוע מטמא משם ר' מאיר קיתון של זכוכית שניטלו שוליו אם יכול לישב כדרכו ר' מטמא וחכמים מטהרין אם מתחלה עשאו של שולים הכל מודים שהוא טמא: 
  הלכה י
הכוס והצלוחית שניקבו בין מלמעלה ובין מלמטה טהורין תמחוי והקערה שנקבו מלמעלה טמאין מלמטה טהורין נסדקו אם יכולין לקבל את החמין כצונן טמאין ואם לאו טהורין ר' אלעזר בר' צדוק אומר הכוסות הקיצין הסודניים החתוכין טהורין מפני שסורחין את הפה וחכמים מטמאין: 
  הלכה יא
צלוחית של יין ושל שמן שניטל פיה אם ניטלת ביד אחת טמאה ואם בשתי ידים טהורה פנס של זכוכית שיש לו בית קיבול שמן טמא בית קיבול נר טהור ואינו טמא אלא המשמש את הצורך: 
  הלכה יב
המטה והכסא והספסל והקתדרא ועריסא של זכוכית וכל מדרס כלי זכוכית טהורין האולר והקולמוסים והמטלטלות והמשקלות והעתידין והכן והכנה של זכוכית טהורין:  תוספתא מסכת כלים (בבא מציעא) (צוקרמאנדל) פרק א

תוספתא מסכת כלים (בבא מציעא) (צוקרמאנדל) פרק א
  
 הלכה א
רבן שמעון בן גמליאל אומר לא לכל טמאה אלא לטומאת נפש ר' שמעון אומר אפילו כלי מתכות שהיה טמא טבול יום וטמא מת וחזר להיות טבול יום והעושה כלים מן העקל שהוא עשוי להכביד בו את הספינה ומכלי גדול שעשאו לגבות בו את המכס ר' מאיר מטמא וחכמים מטהרין ר' יוסי אמר העושה כלים מן הקצוצות טמאין ר' יוחנן בן נורי אומר העושה כלים מן הגרודות טמאין: 
  הלכה ב
אמר ר' אלעזר בר' יוסי לא נחלקו בית שמאי ובית הלל על המסמרות שידוע שנעשו מהן כלים שהן טמאין ועל המסמרות שלא ידוע שנעשו מהן כלים שהן טהורין על מה נחלקו על הסתם שבית שמאי מטמאין ובית הלל מטהרין: 
  הלכה ג
העושה כלים מן הגרוטאות בין משל ארץ בין משל חוצה לארץ טמאין ר' יהודה אומר העושה כלים מן הגרוטאות של חוצה לארץ טהורין כלים הטהורין שאנכן באנך הטמא טהורין העושה כלים מן האנך הטמא טמאין קרדום שעשאו מן הטמא ועשאו מן הטהור טהור עשאו מן הטהור ועשהו מן הטמא טמא הכל הולך אחר עושה מלאכה עשאו מן הטהור אף על פי שמחסומיתו מן הטמא טהור: 
  הלכה ד
קיתן שעשאו מן הטמא ושוליו מן הטהור טהור עשאו מן הטהור ושוליו מן הטמא טמא הכל הולך אחר המקבל כוורת שעשאה מן החלמא ושולה מן הגללין טהורה עשאם מן הגללין ושוליה מן החלמא הכל הולך אחר שולים דברי ר' נתן רבי אומר עד שיהא שולים מקבלין: 
  הלכה ה
החלמא והגללין שטרפן זה בזה ועשה מהן כלים אם רוב מן הטמא טמא אם רוב מן הטהור טהור מחצה על מחצה ר' אליעזר אומר שורפין עליהן את התרומה ואין חייבין עליהן על טומאת מקדש וקדשיו אמר ר' יוסי בא ר' יוחנן בן נורי אצל ר' חלפתא אמר לו מה אתה אומר בפיקה של מתכות אמר לו טמאה אמר לו אף אני אומר כן אלא שעקיבא מטהר: 
  הלכה ו
קלוסטרא ר' טרפון מטמא וחכמים מטהרין וברוריא אומרת שומטה מן הפסח זה ותולה בחברו בשבת כשנאמרו דברים לפני ר' יהודה אמר יפה אמרה ברוריא: 
  הלכה ז
סימפוניא מצופה טהורה עשה בה בית קיבול כנפים טמאה ואינו טמא אלא המשמש את הצורך חלול המצופה טהור עשה בו בית קבול כוסות טמא ואין טמא אלא המשמש את הצורך והכוסות הללו טמאין ואינן חבור לו היתה מציבות של מתכות כלי חיבור למציבות: 
  הלכה ח
חצוצרות של פרקי הרי זו טמאה נתפרקה העליונה טמאה והתחתונה טהורה מסמר שהוא מוציא בו את הפתילה ומלקחיים שהוא ממעך בו הפתילה טמאין מסמר שהוא מעלה ומוריד בו קנה לבסיס טהור ורבן שמעון בן גמליאל מטהר עשאו בבעץ ובקסטרון חיבור לטומאה ולהזאה תקעו חיבור לטומאה ואין חיבור להזאה ניטל ונותן אינו חיבור לא לטומאה ולא להזאה: 
  הלכה ט
הרחוש שנפרץ ושנוטל עוקצו טהור נשתיירו בו אונקלאות מכאן ומכאן טמא קטלא שחליות שלה של אילמוג ואוחזות באונקלאות של מתכת הרי אלו טהורות שאינן עשויות אלא לחיזוק נתפרקה כל אחת ואחת טהורה בפני עצמה ר' אליעזר אומר צינורא של כוס טמאה בפני עצמה: 
  הלכה י
כל הפרצופות טמאין ופרצוף הדקה טהור מנעל שלו של מתכת הרי זה טמא טמא מת: 
  הלכה יא
כל החותמות טהורין ואינה טמא אלא חותם של מתכות שחותמין בו בלבד קמיע של מתכות הרי זה טמא טמא מת נתפרק התחתון טמא והעליון טהור: 
  הלכה יב
עור שכורך בו את הקמיע טמא פשטו טהור מטמא ומטהר אפילו עשרה פעמים ביום פסלין שהוא כותב עליו את הקמיע טהור ספת הימנו ועשה חוליא לתכשיט טמאה אפטט שיש בו מתכות הרי זה טמא טמא מת: 
  הלכה יג
כל תכשיט בהמה כגון השירים הנזמים והקטלאות והטבעת טהורין ואין טמא אלא זוג המשמיע קול לאדם העושה זגין למכתשת ולעריסה ולמטפחות הספרים ולמטפחות התינוקות טהורין עשה לה האנבילים טמאין נטלו אנביליהן טהורין זוג של דלת טהור של בהמה טמא זוג של דלת שעשאו לבהמה טהור ושל בהמה שעשאו לדלת אפילו חיברו בקרקע ואפילו קבעו במסמר טמא: 
  הלכה יד
חזקת זגין הנמצאין בכל מקום טהורין חוץ מן הנמצאים בכרכין מפני שרובן של דלתות הן אמרו לאומן עשה לי שני זגין אחד לדלת ואחד לבהמה עשה לי שתי מחצלות אחת לשכיבה ואחת לאוהלין עשה לי שני סדינין אחת לצורות ואחת לאוהלין הרי אלו טמאין עד שעה שיפריש ור' שמעון מטהר עד שעה שיפריש אבל אומן שהוא עושה ומניח זגין לבהמה לדלתות ומחצלות לשכיבה ומחצלות לאוהלין סדינין לצורות וסדינין לאוהלין אם רוב מן הטמא טמא עד שיפריש לטהרה אם רוב מן הטהור טהור עד שיפריש לטומאה:  תוספתא מסכת כלים (בבא מציעא) (צוקרמאנדל) פרק ב

תוספתא מסכת כלים (בבא מציעא) (צוקרמאנדל) פרק ב
  
 הלכה א
טבעת שהוא חוגר בה את מתניו ומקשר בה בין כתיפו טהורה ואין טמאה אלא טבעת של אצבע בלבד טבעת בין חקוקה ובין שאינה חקוקה טמאה ומצופה טהורה אמר תלמיד אחד מתלמידי גליל העליון לפני ר' אליעזר שמעתי שחולקין בין טבעת לטבעת אמר לו שמא לא שמעת אלא לענין שבת שהיוצא בחקוקה חייב ושאין חקוקה פטור: 
  הלכה ב
מחט בין נקובה ובין שאין נקובה טמאה ומצופה טהורה עוד אמר תלמיד אחד מתלמידי גליל העליון לפני ר' אליעזר שמעתי שחולקין בין מחט למחט אמר לו שמא לא שמעת אלא לענין שבת שהיוצא בנקובה חייב ושאין נקובה פטור: 
  הלכה ג
שלשלת דוסיקאות הרי זו טהורה ושל מושיחות הרי זו טמאה מפני שממתיח בה את אוהלין ושל קופלאות ושל שאר כל הכלים המשמש את הטמא טמא והמשמש את הטהור טהור מפני מה שלשלת הסיטונות טמאה מפני שהיא עשויה לכפיתה של בעלי בתים אם התקינוה לשמירה טמאה ר' יוסי אומר אחד החוט ואחד השלשלת ואחד המשיחה היו שניהן או שקשר חלזון בראשה חלזון טמאה: 
  הלכה ד
קנה מאזנים של סריקות יש בו אונקיות ואין בו אונקלאות יש בו אונקלאות ואין בו אונקיות טמא פרשו אונקלאותיו טהור וכשהוא מחברן חיבור לטומאה ולהזאה: 
  הלכה ה
דלוסקיס הנעול וכן קלוסטרא הנעולה חיבור לטומאה ואין חבור להזאה טורטיני שיש בה בית קיבול מעות טמאה ואינו טמא אלא המשמש את הצרך הכיפין שלו של מתכת בין מקבלות ובין שאין מקבלות טמאה ושל עץ ושל עצם ושל זכוכית מקבלות טמאות ושאין מקבלות טהורות חברן לקנה וקנה לטורטי כולו חיבור אחד: 
  הלכה ו
פוקטי שיש בה בית קיבול שמן טמאה בית קיבול נר טהורה ואינו מטמא אלא המשמש את הצורך תמירות שלה של מתכת בין מקבלות בין שאין מקבלות טמאות ושל עץ ושל עצם ושל זכוכית מקבלות טמאות ושאין מקבלות טהורות: 
  הלכה ז
מנורה שיש בה בית קבול שמן טמאה בית קבול נר טהורה ואינו טמא אלא המשמש את הצורך ומסמר שהוא תולה בו את המשפכים טהור והמשפכין טמאין ואין חבור לו: 
  הלכה ח
אקונביאות שבמגדלים ושבקינופות והסובין והסיטיון שלהם הרי אלו טהורין שאין עשויין אלא לנוי אונקלי של שידה טמאה ובם היתה באה במדה טהורה: 
  הלכה ט
אמר ר' יהודה מפני מה של רוכלון שלפניו טמאה מפני שהוא תולה בה ושל אחריו טהורה מפני שהיא עשויה לשמירה כסיטנא של מתכת ושל בעלי בתים רבן גמליאל מטמא וחכמים מטהרין ושל עץ טהור היה משוקע עד חציו ועד שלישו טמא מפני שהוא ככסי קמיא פחות מכן טהור מפני שהוא ככסוי קמטרא מפני מה דלת שבמגדל של רופאים טמאה מפני שהוא נותן עליה איספלניאות ותולה בה את המספרים ר' יוסי בר' יהודה אומר מפני שהוא מעצב עליה את התינוק אמרו לו אם כן תהא טמאה מדרס: 
  הלכה י
ואלו הן גולמי כלי מתכות שהן טהורין כל שהוא עתיד לשוף ולגרר ולכרכב לשבץ ולהקיש בקורנוס היו מחוסרין כן אוגן ואוזן ויד טהורין מחוסרין כסויין ואלו הן היתוכין אלו שהחנווני מנער בהן את הקדרה אלו הן הפרכין אלו הקבועין בקירות: 
  הלכה יא
גולת חנווני שכולה מסמרים אפילו כולה של עץ ואחת של מתכת טמאה ושל בעלי בתים אפילו כולה של מתכות ואחת של עץ טהורה רבן שמעון בן גמליאל אומר של חנוני אפילו כולה של מתכות ואחת של עץ טהורה שלא נעשית אלא לשמש עם הקרקע ר' שמעון בן יהודה אומר משום ר' שמעון מסמר הגרוע טהור שלא נעשה אלא לשמש עם הקרקע: 
  הלכה יב
אמר ר' נתן לא נחלקו רבן גמליאל וחכמים על תלוי מגררות של אולירין שהוא טהור שלא נעשה אלא לשמש עם הקרקע על מה נחלקו על הפות של מתכות של בעלי הבתים העשויה ככיפה שרבן גמליאל מטמא מפני שעבדים מתגרדים בה וחכמים מטהרים: 
  הלכה יג
אמר ר' יהודה לא נחלקו רבן גמליאל וחכמים על טבלה שנחלק לשנים ואחד מהם גדול כשנים בחברו שהגדול טמא והקטן טהור על מה נחלקו על שאין אחד מהן גדול בחברו שהשנים שוין שרבן גמליאל מטמא וחכמים מטהרין: 
  הלכה יד
מסמר שעקמו לו להיות פותח ונועל טמא התקינו לשמירה טהור התקינו למנעל או למחרים טהור נתנו בחרמש שלא ישמט המשיט טמא ורבן שמעון בן גמליאל מטהר נתנו בריחיים של יד או ברחיים של חמור טמא: 
  הלכה טו
צנורות התופסות את הרחיים מלמעלה הרי אלו טהורות שאין עשויות אלא לחזוק הסדור והסדן של מתכת טמאין: 
  הלכה טז
משקלות שנשתברו אף על פי שמחזירן ושוקל בהן טהורין ייחוד מהן חצאי ליטרי שלישי ליטרין רביעי ליטרין טמאין: 
  הלכה יז
ואלו הן גולמי כלי עץ שהן טמאין כל שהוא עתיד לשוף לגרר כרבב ליטול בטינס היו מחוסרין כן הוגן אוזן ויד טמאין מחוסרין חטיטה טהורין: 
  הלכה יח
סאה שהוא עתיד לגור מלמטה טמאה מלמעלה טהורה רבן שמעון בן גמליאל אומר כלי עץ אין מקבלין טומאה עד שתיגמר מלאכתה וסאה משיקשה בה את המשוחות: 
  הלכה יט
כל גולמי כלי עץ טמאים חוץ משל פרשע מפני שהם מחוסרים שליקה ר' יהודה אומר העושה כלים מגרפות של זית טהורין מפני שהן מחוסרים שליקה וממירים את מה שבהן:  תוספתא מסכת כלים (בבא מציעא) (צוקרמאנדל) פרק ג

תוספתא מסכת כלים (בבא מציעא) (צוקרמאנדל) פרק ג
  
 הלכה א
הכידון והגינין והפגש והקסדא והמנפש שנחלקו הרי אלו טהורין שריון שנחלקו לארכו טהור לרחבו אם משמש מעין מלאכתה ראשונה טמא ואם לאו טהור ומאימתי טהרתו משבלה ואינו משמש מעין מלאכתו בלה ומשתייר בו רחבו מלמעלה טמא רחבו מלמטה טהור שפת הימנה ועשה חוליא לתכשיט טמאה: 
  הלכה ב
מספרת של פרקים הרי זו טמאה נתפרקה זו טמאה בפני עצמה וזו טמאה בפני עצמה וכשהוא מחברה חיבור לטומאה ואין חיבור להזאה: 
  הלכה ג
מספרת שנחלקה לשנים ר' יהודה מטמא מפני שהוא כתחילה חותך בה את הסכך ועכשיו חותך בה את הסכך וחכמים מטהרים: 
  הלכה ד
מכתב שנטל הכותב שלו טמא מפני המוחק ניטל המוחק שלו טמא מפני הכותב נחלק לשנים ונשתיירו בכותב ובמוחק לקשרי אצבעותיו מגיע מלא פס ידו טמא פחות מכן טהור: 
  הלכה ה
מכחול שניטל הזכר שלו אף על פי שהיה המקבל שלו מלא חלודה טמא ניטל המקבל שלו אם היה הזכר שלו מלא חלודה טהור מפני שהוא סורח את העין: 
  הלכה ו
זילמסטרון שניטלה כפה טמאה מפני מזלג ניטל מזלג טמאה מפני כפה נחלקה לשנים אם משמשת מעין מלאכה ראשונה טמאה ואם לאו טהורה: 
  הלכה ז
מרדה ניטל הרודה טמא מפני הצינורות ניטלה הצינורת טמא מפני הרודה נחלק לשנים ונשתיירו בחרחור עד שבעה טפחים וברובה עד ארבעה טפחים טמא פחות מכן טהור ואם מתחלה עשאה לכן אפילו פחות מכן טמא ובקרדום אף על פי שניטלה חסימתו טמאה: 
  הלכה ח
מגריפה שניטל פיה ונשתייר בה מלא הסיט על פני כולה טמאה ניטלה כולה אמר ר' נתן בן יוסף בזו בית שמאי מטמאים ובית הלל מטהרים: 
  הלכה ט
האיזמל של דיקני טמא בפני עצמו כשהוא מחברו חיבור לטומאה ואין חיבור להזאה מחט של מוכסין שניטל עוקצה טמאה מפני חודה ניטלה חודה טמא מפני עוקצה נחלקה לשנים אם משמשת מעין מלאכתן ראשונה טמאה ואם לאו טהורה: 
  הלכה י
הסייף והסכין שהעלו חלודה טהורין שפן והשחיזן חזרו לטומאתן ראשונה שפופרת של זהבין ושל זגגין ושל נפחין ושל עושה זכוכית שנחלקה לאורכה טהורה לרחבה אם משמשת מעין מלאכתה ראשונה טמאה אם לאו טהורה: 
  הלכה יא
כלבה של ספרין ושל רופאין ושל עושה זכוכית שנחלקה לשנים טהורה ושל נפחין שנחלקה לשנים טמאה מפני שהוא כתחילה חותה בה את הגחלים ועכשו חותה בה את הגחלים רבן שמעון בן גמליאל אומר מפני שהוא כתחילה מנקב בו את הגחלים ועכשו מנקב בו את הגחלים: 
  הלכה יב
אגניסטר טמא נחלק לשנים טהור דיופי טמא נחלק לשנים טהור המסמרות והסניפין שבו חיבור לטומאה ולהזאה המטריד שנפרד וניטל עוקצו טהור נחלק לשנים ונשתייר בו טפח טמאה אפילו פותחת טהורין נתנן בפתיחת טמאין שבגל ושאפלו הן בכלי טמאין: 
  הלכה יג
טבעת של מתכות וחותם שלה של אלמיג ר' נחמיה מטהר שהיה ר' נחמיה אומר בטבעת הולכין אחר חותם בעל ובסממנין הולכין אחר הרוב הסמננין בסולם ובקולב אחר השלובים בעדשה אחר המסמר ר' שמעון בן אלעזר אומר משום ר' יוסי בסולם אחר העומדים ובקולב אחר השלובין ובמשפך אחר הקערה: 
  הלכה יד
השרתוע והדוקרן והמעדיר והמלקוט של כובשין שניטלה אחת משניהן ועשה של מתכת הרי אלו טמאין על כולן אמר ר' יהשע דבר חדש חדשו הסופרים ואין לי מה אשיב: 
  הלכה טו
מסרק של פשתן שניטלו שיניו אחת מבינתים טהור ניטלה הימנה שן אחת טהורה ר' שמעון מטמא מפני שהוא כותב בה ואם התקינו להיות כותב בה הכל מודין שהיא טמאה: 
  הלכה טז
האמוס והחפוי והטס שעל גבי שנים טהורין ושל צמר שנחלק בין לארכו ובין לרחבו טמאה שן של זהב מקבלת טומאה ומזין עליה במקומה ויוצאין בה בשבת:  תוספתא מסכת כלים (בבא מציעא) (צוקרמאנדל) פרק ד

תוספתא מסכת כלים (בבא מציעא) (צוקרמאנדל) פרק ד
  
 הלכה א
כלי מתכות הבאות במדה כגון השידה והתיבה והמגדל הבאין במדה טמאים כגון השולחן והטבלה והדלופקי של מתכות טמאין ושיעורן בטפח כלל אמרו כלי מתכות המחוסר הטפה טמא המחוסר לטישה טמא דברי ר' עקיבא וחכמים אומרים כלי מתכות שנתרועעו אם משמשין מעין מלאכתן ראשונה טמאין ואם לאו טהורין כיצד דלי כדי למלאות בו לשתות המיחם כדי להחם בו לשתות והקיתון כדי לשמש בו את האורחין ספסל כדי להדיח בו אחת מרגליו נקבו קומקמין כדי לקבל חמין מיחם כדי לקבל סלעים הלבס כדי לקבל קיתונות קיתונות כדי לקבל בו פרוטות: 
  הלכה ב
מדות היין והשמן שיעורן במשקין ור' אליעזר אומר בפרוטות נר שיעורו במשקין ור' אליעזר אומר בפרוטות: 
  הלכה ג
מקל שעשה בראשו מסמר להיות תופס בו ממקום הדייש טהור ואם בשביל שלא תהא הארץ אוכלתו טמא עשה בראשו מסמר להיות מכה בו טמא לנוי טהור: 
  הלכה ד
ר' אלעזר בר' צדוק אומר דוד אחד טמא ושני דודין טהור פרגל שעשה בראשו מסמר להיות מכה בו טמא לנוי טהור מסרק שיש בו דרבן הרי זה טמא טמא מת: 
  הלכה ה
חוליץ של נגר שהוא מוציא בו את המספרים טמא מיניקות שעשאה לתחת הדלת אף על פי שמשתמש בו טהורה היתה טמאה ועשאה לתחת הדלת טמאה עד שעה שתטהר ומאימתי טהרתה בית שמאי אומרים משיחבול ובית הלל אומ' משיחבר דברי ר' מאיר ר' יהודה אומר בית שמאי אומרים משיחבל ויחבר ובית הלל אומרים משיחבל או משיחבר ר' יוסי בר' יהודה אומר קנתור של בנאי טהור שלא נעשה אלא לשמש עם הקרקע: 
  הלכה ו
כל כלי השתת טמאין והערעין עמהן ר' יהודה או' חוץ מן הערעין האמה והמחוק של מתכת טמאין והמצופין טהורין אפרומביא טהורה עשה בה שלשלת טמאה: 
  הלכה ז
שלשלת שעשאה אפרומביא טמאה מפני שהוא ככלינס שלשה דברים טמאין בסוס השילין והפגר והכולוניס הכלוניס של סוס טמא בפני עצמו המשיחות והרצועות תפורות חיבור וקשורות אינן חיבור: 
  הלכה ח
אנדרטין וחליות של מצודה וכל היוצא משום מטבע הרי אלו טמאין אנדרטין שעשאה בתוך הבית אם לחור טמא אם לנוי טהור ואם בשביל שיהא נותן עליו את הכוס ואת הקערה טמא מפני שהוא כדולפקי: 
  הלכה ט
שלשלת נר חבור על המסרק אין שם מסרק חיבור על הטבעת שלשלת דלי גדול ארבעה טפחים ושל קטן ושל עולי בבל עשרה טפחים קשר בו חבל או משיחה בין מלמעלה ובין מלמטה אפילו מאה אמה כולו חיבור: 
  הלכה י
מגירה שעשה שניה לחור הדלת אף על פי שמשתמש בה טהורה היתה טמאה ועשה לחור הדלת טמאה עד שיקבענה במסמר הפכה בין מלמעלה ובין מלמטה ובין מן הצדדין טהורה: 
  הלכה יא
כיסוי קביא ומיחם כסוי טני ובית הדיו טמאין ושאר כל הכסויין טהורין הטבעות המקבלות את הרצועות הרי אלו טהורות שאינן עשויות אלא לנוי העשויות להכביד את הרצועות ושהרצועות תלויות בה טמאות ברזל שתחת צואר בהמה ושעל גבי צואר בהמה טמא: 
  הלכה יב
מסמר שהוא מחבר בו את הגלגל שלא ישמט טמא ורבן שמעון בן גמליאל מטהר בזה מודה ר' יהודה לחכמים בכסוי טני של מתכות שעשה בו מראה נשבר ובטל מתשמישתו טהור וחכמים אומרים בין כך ובין כך טמא: 
  הלכה יג
מראה שנשברה אם משמשת כעין מלאכתה ראשונה טמאה אם לאו טהורה נטשטשה אם מראה רוב הפנים טמאה ואם לאו טהורה: 
  הלכה יד
ר' אליעזר אומר כל מתכת שנטמא ונשבר והתיכו מזה עליו בו ביום ושונה עליו ברביעי ושנטמא והזה עליו ונשבר והתיכו ושנה עליו בו ביום ר' יהשע אומר אין הזאה פחות משלישי ושביעי ר' נתן אומר ר' אליעזר אומר כלי מתכת שנטמא ונשבר והתיכו והזה עליו ונשבר והתיכו ושנה עליו בו ביום ר' יהשע אומר אין הזאה פחות משלישי ושביעי: 
  הלכה טו
מפתיח של רוכבה שנשבר מתוך רכובתו ר' מאיר מטמא ור' יהודה מטהר ורבן שמעון בן גמליאל אומר חילוף הדברים: 
  הלכה טז
מסננת של חרדל שנחלקה לארכה טהורה לרחבה אם משמשת מעין מלאכתה ראשונה טמאה ואם לאו טהורה אמר ר' אלעזר בר' צדוק לא נחלקו בית שמאי ובית הלל על מסננת של חרדל שנפרצה בה שלשה נקבין מלמטה זה בצד זה שהיא טהורה על מה נחלקו על השנים שבית שמאי מטמאין ובית הלל מטהרין: 
  הלכה יז
קיתון שהוא עתיד לטפוח על פיו ולעשותו כצינור טהור עד שיטפח את פיו:  תוספתא מסכת כלים (בבא מציעא) (צוקרמאנדל) פרק ה

תוספתא מסכת כלים (בבא מציעא) (צוקרמאנדל) פרק ה
  
 הלכה א
כלי גללים וכלי אבנים וכלי אדמה הבאין במדה ר' מאיר אומר הרי הן ככלים וחכמים אומרים הרי הן כאוהלין ר' נחמיה אומר קופות גדולות והסאין גדולים שיש להן שוליים והן מחזיקין ארבעים לח שהם כוריים ביבש אף על פי שאין מטלטלין במשתייר בהן וכמה הן אמה על אמה על רום שלש אמות ישנן שש מאות ארבעים ושמנה טפח ראיה לדבר ממדת השלחן: 
  הלכה ב
ר' יוסי אומר בים שעשה שלמה הוא אומר מחזיק בתים שלש אלפים יכיל במקום אחר הוא אומר אלפים בת יכיל אי אפשר לומר אלפים שכבר נאמר שלשת אלפים ואי אפשר לומר שלשת אלפים שכבר נאמר אלפים אמור מעתה אלפים בלח שלשת אלפים ביבש: 
  הלכה ג
הרחוינית שבטרקלינין בעלי בתים האוכלים עליהם שאף על פי שחלוקין כצפורן טמאין מפני שהן כטבלה מעשה בבעל הבית אחד שהיו לו נצרים בתוך ביתו והיו שואלין אותן לבית האבל ולבית המשתה ובא מעשה לפני חכמים וטהרו ראה שהן צריכין להן נותנין להן במתנה ובא מעשה לפני חכמים וטמאום: 
  הלכה ד
מפני מה ארובות של נחתומין טמאות מפני שהן מיוחדות לכלי של בעלי בתים טהורות עד שיחזירם לכלי ר' שמעון אומר מפני מה סוור של נחתומין הפרוס טמא מפני שהוא קורץ ומוליך עליו מקרצות לתנור ושל בעלי בתים אם התקינו להיות קורץ ומוליך עליו מקרצות לתנור טמא: 
  הלכה ה
סרוד של צפורה אם יש לו גפים טמא אין לו גפים טהור ר' שמעון בן אלעזר אומר אף על פי שאין לו גפים טמא ומפני מה נפה של סולתין טמא מפני שהוא מחזירו לכלי ושל בעלי בתים טהור עד שיחזירו לכלי ר' שמעון בן יהודה אומר משום ר' שמעון אף של סלתון טהור עד שיחזירו לכלי ר' יהודה אומר של גדלת טמא מושב מפני שענדיהו כלי הבנות יושבות בתוכו וגודלת: 
  הלכה ו
כל התלויין הנקובין חבור ור' יוחנן בן נורי אמר אף הרוקי מוסף עליהן תלוי זיני וספטני מפני שהן מסייעין בשעת מלאכה תלוי בית הלגינין ובית הכוסות התפור טמא קשור וענוב טהור ר' שמעון בן אלעזר אומר משום ר' מאיר כל התלויין טמאים לא טיהרו אלא תלוי נפה וכברה של בעל הבית אלא בזמן שהוא משל שני ראשון לצד אחד: 
  הלכה ז
כל הבורית טהורה ברית מחרישה טמאה וכל החתיכות טמאות וחתיכה אלתית טהורה כל הנבלין טהורין ונבלי שרץ טמאין כל המשקין טמאין משקה בית מטבחיא טהורין ואלו הן משקה בית מטבחיא שהן טהורין זה הדם והמים נטמאו בפנים אף על פי שיצאו לחוץ טהורין נטמאו בחוץ ונכנסו בפנים טמאים: 
  הלכה ח
ספר עזרא שיצא לחוץ מטמא את הידים ולא ספר עזרא בלבד אלא אפילו נביאים וחומשים וספר אחר שנכנס לשם מטמא את הידים: 
  הלכה ט
מטפחות בני לוי טהורות כיוצא בו בעל הבית שעשה מטפחות לחפות בהן כתלים ועמודין טהורין מלבני לוי טהורין כיוצא בו בעל הבית שעשה מלבן להיות נותנו ממיטה למיטה ומאבוס לאבוס טהור ייחדו למטה אחת ר' מאיר ור' יהודה מטמאין ר' יוסי ור' שמעון מטהרין שאינו עושה מלאכה בגופו: 
  הלכה י
ר' יהודה אומר מרכוף של זמר טהור שלא נעשה לשמש עם הקרקע עשה בראשו מסמר להיות תופס בו ממקום הדייש טהור ור' יוסי בר' יהודה אומר מצודת העכברים שיש בה בית קבלה טמאה הקור והקערה האונפיל והתמחוי שנחלקו אף על פי מקבלין על דופנותיהן כאלפסין טהורין: 
  הלכה יא
המטה והכסא והספסל והקתדרה והעריסה שנתפרקו טהורין מטה שנתפרקה כל אבר ואבר טמא בפני עצמו מודים חכמים לר' מאיר ולר' שמעון שאין חבלים חיבור למטה עד שיסרוג בה שלשה בתים לכל רוח: 
  הלכה יב
עריסה מאימתי מקבלת טומאה משתגמר מלאכתה ואם עתיד לעשות לה עגלה טהורה עד שיעשה לה עגלה: 
  הלכה יג
בית הליגונין ובית הכוסות של תמרה שחיסם וקינב מבחוץ שאף על פי שלא קינב מבפנים טמא שכן מקיימין הקנונים והקלתות משיחסום ויקנב הקנינים הגדולים וחסאין הגדולים משיעשם שני דורין לרוחב שלהן חוץ מזה שעל גבי הארונים נפה וכברה וכף של מאזנים משיעשה דור לרוחב שלהן חוץ מזה שעל גבי הארוג הקופה משיעשה שתי צבירות לרוחב שלה חוץ מזה שעל גבי הערוג הערק משיעשה בה צבירה אחת חוץ מזה שעל גבי הארוג: 
  הלכה יד
הסלין של גמלים התירן טהורין קשרן טמאין ומטמאין ומטהרין אפילו עשרה פעמים ביום כל נצרין שלא קינבן ומשתמש בהן עראי טמאין היה עתיד לחסם ולקנב אף על פי שהוא משתמש בהן עראי ומשליכן טהורין ובלבד שלא יערים ואם הערים הרי אלו טמאין: 
  הלכה טו
חומר בכלי פפיר מכלי נצרים כלי נצרים אין מקבלין טומאה משתגמר מלאכתן וכלי פפיר כיון שעשה חור אחד על גבי הרחב שלהן טמאין:  תוספתא מסכת כלים (בבא מציעא) (צוקרמאנדל) פרק ו

תוספתא מסכת כלים (בבא מציעא) (צוקרמאנדל) פרק ו
  
 הלכה א
כלי עור מאימתי מקבלין טומאה הסנדל משיקמע והמנעל משיגוב על האימוס ואם עתיד לכרכם עד שיכרכם ולשרטט עד שישרטם איסקורטי' משישטרטף וקיטבליא משיטרטט: 
  הלכה ב
עור העריסה שהוא עתיד לעשות לו טיבור טהור עד שיעשה לו טיבור ר' יהודה אומר בכר אין פחות מחמשה ובכסת אין פחות משלשה: 
  הלכה ג
כלי עצם מאימתי מקבלין טומאה משתגמר מלאכתן מחוסרין כסיין טמאין שופר טהור חתכו לקוץ טמא הקרן שהוא משתמש בה ומשליכה טהורה חשב עליה מקבלת טומאה מכאן ולהבא: 
  הלכה ד
חותל של תמר שהוא עתיד לאכול תמרה ולזורקה טהור חשב להכניס ולהוציא בו מן הבית ומן השדה טמא: 
  הלכה ה
כל הכלים הנארגים במחט כגון הכיס האנפוליא אין מקבלין טומאה עד שתגמר מלאכתן ר' יהודה אומר בכיס עד כדי לקבל פרוטה ואנפוליא כדי לקבל את הבקעת כל הכלים הנארגין על גבי מחט כגון גרגותני ומצודה כיון שעשה בהן בית קיבול מלאכתן טמאין: 
  הלכה ו
הסל והפחלין של גמלים ופיפיארות שעשאן מתחילתן מקבלין רמונין טמאין ר' שמעון אומר פיפיארות שאינה יכולה לינטל בגפיים ולצאת בפתח טהורה חמת חדשה אף על פי מקבל רימונין טהורה תפרה ונקרעה שיעורה ברימונים ר' אליעזר אומר בפקעיות של שתי מארבע למנה שהוא ארבעים בסלע: 
  הלכה ז
המסחיט של דלת הרי זה טמא מפני שהוא נותן עליו עד שלא יכלה הראשון נתפרק התחתון טמא העליון טהור ושעורו בטפח ר' יהודה אומר בהן שלש מדות משום ר' עקיבא העשוי לשמש את האדם כגון הסולם את הכלים וכגון הקולב מנורה ואנחותא טהורה העשוי לשמש את האדם ואת משמשי אדם כגון השלחן והטבלי והדלפקי טמאין: 
  הלכה ח
בית הלגינין ובית הכוסות של עץ שנפחת אחת מהן טהור ואין חיבור לו נפחת השני טהור ואין חבור לו נפחתו שלשתן כולן טהורין ארבעה סלין שבמרחץ שנפחת אחת מהן טהור ואין חבור לו נפחת השני טהור ואין חבור לו נפחתו שנים מצד מצד אחד הרחב שביניהן כולו טהור נפחתו שנים זה כנגד זה הרחב שביניהן חולקין אותו המשמש את הטמא טמא והמשמש את הטהור טהור נפחתו שני אלכסין הרחב שביניהן כולו טמא: 
  הלכה ט
משפלת שאמצעית גבוהה וזיתיה יורדות ונפחתה מצד אחד טמאה מפני שהיא מקבלת טומאה בצד השני נפחתה מצד השני טהור ושאר כל הכלים שאין יכולין לקבל זיתים כגון השפופרת והטננין שיעורן ברובן דברי ר' מאיר ר' אלעזר בר' שמעון אומר בתבלין נפרצו שיעורן בתבלין נפגמו שיעורן כמה שהן: 
  הלכה י
אמר ר' יהודה לא הוזכרו רימוני באדן וחצר גבע של בית הכותים אלא שמתעשרין בודאי בכל מקום: 
  הלכה יא
ר' יהודה אומר מביא גדולה שבגדולה או קטנה שבקטנות מביא כוס מלא מים ומביא אוכלין שאין בלועין ונותנן לתוכו עד שיחזרו המים לכמות שהיו וחוזרן וחולקן אמר ליה ר' יוסי אף אתה נתת שיעור לשיעוריך וכי מי מודיענו איזו גדולה איזו קטנה אלא הכל לפי דעתו של רואה: 
  הלכה יב
בכוש בכוש הבינוני בשפוד בשפוד הבינוני במרדע במרדע הבינוני בעובי המרדע עובי שתי אצבעות והקיפו טפח אצבע מארבעה אצבעיים בטפח טפח מששה טפחים באמה זרת אמורה בתוכה חצי אמה של ששה טפחים איזו היא אמה בינונית זה אמה של חמש טפחים: 
  הלכה יג
ר' מאיר אומר כל המדות שאמרו חכמים בכרם כגון חרבן הכרם ומחול הכרם ופיסקי עריס ומותר אפיפירות כולן באמה של חמשה טפחים חוץ ממזבח הזהב והקרן והסובב והיסוד שהן באמה של ששה טפחים שנ' ואלה מדות המזבח האמה שיהו למזבח שתי מדות יכול יהא כולן באמה של חמשה טפחים תלמוד לומר באמות אמה אמה וטפח באמה שהיא יתרה על חברתה טפח:  תוספתא מסכת כלים (בבא מציעא) (צוקרמאנדל) פרק ז

תוספתא מסכת כלים (בבא מציעא) (צוקרמאנדל) פרק ז
  
 הלכה א
מלא תרווד רקב שאמרו וישנו מעיקרי אצבעותיו ולמעלה דברי ר' מאיר וחכמים אומרים מלא חפניו גוש מארץ טהרה וגוש מארץ הפרס וגוש מארץ טהרה וגוש מארץ העמים שיעורן כפיקה גדולה של סקאין ישנן בצד העליון של מגופת החבית הלחמית ר' טרפון אומר עפר בית הפרס כדי לחפות בו עצם כשעורה: 
  הלכה ב
אגרוף שאמרו ר' טרפון פורש ראשי אצבעותיו ומראה ר' עקיבא קופץ ראשי אצבעותיו ומראה ר' יהודה מניח אצבעו על גדולו כופל חוזר ומוריד ר' יוסי אומר ישנו בראש כרים גדול של צפורי אחרים אמרו משמו טפח ושליש טפח וכך היו משערין עד שלא יבוא בן בטיח: 
  הלכה ג
נודות יין ושמן שיעורן כפיקה גדולה שלהן ואיזו היא פיקה גדולה שלהן הנכנס דרך פיהם במה דברים אמורים מלמטה אבל מן הצד הרי אלו טמאים מפני שהן מקבלין מן הנקב ולמטה תחילתן אין מקבלין טומאה עד שיפח ויגם נגממו שיעורן כמה שהן מקבלין מן הנקב ולמטה תחילתו אין מקבלין טומאה עד שיפח ויגם נגממו שיעורן כמה שהן ר' שמעון אומר נודות שיעורן במשקין: 
  הלכה ד
העושה כלים מן הגדל בים טמאין חיבור להן מן הגדל בארץ כדרך שחיבורן לטומאה אפילו כלי גללים כלי אבנים וכלי אדמה דבר שכליו מקבל טומאה טמא ודבר שאין כליו מקבל טומאה טהור ר' יהודה אומר כלי ים ראויים לטומאה וטיהרום לכשתמצא להן עלא יהו טמאין: 
  הלכה ה
העושה כלים מעצמות העופות טהורין חיבור להן מן הגדל בארץ אפילו חוט ואפילו משיחה דבר המקבל טומאה טמא אמר ר' יוחנן בן נורי מפני מה שנה כנף העוז מכל כנפים להחמיר אלא שכל הכנפים המקבלות טמאות ושאין מקבלות טהורות: 
  הלכה ו
ביצת תרנגולת מצופה טהורה לפי שאינה אלא במעמד ר' שמעון בן אלעזר משום ר' מאיר אף ביצת תרנגולת מצופה מקבלת כל שהוא טמאה ולא הוזכרו כנף העוז וביצת הנעמית אלא בהווה: 
  הלכה ז
העושה כלים מדבר שהוא של מעמד טמא מדבר שאינו של מעמד טהור הלפת ואתרוג ודלעת יבישה שחקקום תינוקות למוד בהן את העפר או שהתקינן לכף מאזניים טהורין הרמון והאלון והאגוזין שחקקום תינוקת למוד בהן את העפר או שהתקינן לכף מאזנים טמאות: 
  הלכה ח
מכתש של פתין שיש בו בית קבלת אבר טהור כדרכו מעלה טמא שפופרת שחתכה ונתן בה את המזוזה ואחר כך נתנה בכותל אפילו כדרך קבלתה טהורה נתנה בכותל ואחר כך נתן בה את המזוזה כדרך קבלתה טמאה שלא כדרך קבלתה טהורה קבעה אפילו כדרך קבלתה טהורה: 
  הלכה ט
קני מאזניים והמחוק שיש בהן בית קבול מתכות והאוסל שיש בית קבול מעות וקנה של עני שיש בו בית קבול מים ומקל שיש בה בית קבול מזוזה ומרגליות כולו אינו טמא אלא המשמש את הצורך ועל כולן אמר רבן יוחנן בן זכאי אוי לי אם אומר אוי לי אם לא אומר אם אומר עכשיו מלמד אני את הרמאין לרמות אם לא אומר עכשיו אני מונע את התלמוד ואטמא את הטהרות דבר אחר שלא יהו הרמאין אומרין אין חכמים בקיאין במעשיהן: 
  הלכה י
מפני מה תחתית צרפית של זהבים טמאה מפני שמכניס לתוכה גרוטאות ושל נפחין הרי זה טהורה ואם התקינה להיות מכניס לתוכה גרוטאות ושל נפחין הרי זה טהורה ואם התקינה להיות מכניס לתוכה גרוטאות הכל מודין שהיא טמאה משחזת שיש בה בית קבול שמן ופנקס שיש בה בית קבול שעוה כולן אין טמא אלא המשמש את הצורך: 
  הלכה יא
מחצלת מאימתי מקבלת טומאה משיחסם וינקב ר' יהודה אומר משיקשה ראשי המדנין שלא היו דבלולין יוצאין הימנה כל שכדרך המדנין טמאה כל שלא כדרך המדנין טהורה: 
  הלכה יב
שפופרת מאימתי מקבלת טומאה משיחסום ויקנב ר' יהודה אומר משיוציא את הזכר מתוכה הקרן מאימתי מקבלת טומאה משתיגמר מלאכתן רבן שמעון בן גמליאל אומר משיוציא את הזכר מתוכה הקרויה מאימתי מקבלת טומאה משתיגמור מלאכתה רבן שמעון בן גמליאל אומר משיוציא את בני מעיין מתוכן וכולן שמצאן חתוכין ומקונבין טמאין מצא גלמי טהורין בידוע שאין כלום:  תוספתא מסכת כלים (בבא מציעא) (צוקרמאנדל) פרק ח

תוספתא מסכת כלים (בבא מציעא) (צוקרמאנדל) פרק ח
  
 הלכה א
שידה שהמגירות שלה מבפנים נמדדות עמה ומבחוץ אין נמדדות עמה אבל מודד את חללה ור' יהודה אומר מודד את מקומו מבפנים מוכני שומט ומודד אמר ר' שמעון בן שזורי לא נחלקו בית שמאי ובית הלל על עובי הרגלים ועל עובי הליזביזין שאין נמדדין עמה על מה נחלקו על הבינים שבית שמאי אומרים אין נמדדין ובית הלל אומרים נמדדין: 
  הלכה ב
מעקה שבמגדל והקוסת שבו בזמן שהן קבועין נמדדין עמה ושאין קבועין אין נמדדין עמה: 
  הלכה ג
הדפין של קיטליאקי הרי אלו טהורין והגשישין של קיטליאקי אף על פי שמופקדין ומונחין בארבע זויות הבית טמאין ארבע רגלים שבארבע זויותיה טמאות ושאר הרגלים שלה טהורות חמור שתחת המלבן והספילין שתחת הרגלים טהורים כפותין שתחת הרגלים אף על פי שחקוקות ומקבלין טהורין ואין בהן משום קבול: 
  הלכה ד
מלבן של מטה ושל עריסה נקליטי המטה ולווחין של סטיכס וכרעים של שלחן ויד של סכין בזמן שהן קבועין חיבור לטומאה ולהזאה ניטלין ונתנין אינן חבור לא לטומאה ולא להזאה מלבן של עריסה שהוא מלובש בפיקת ויש לו הרגלים טמא מסירוג בחבלין ואין לו הרגלים ר' מאיר ור' יהודה מטמאין ר' יוסי ור' שמעון מטהרין שאינו עושה מלאכה בגופה: 
  הלכה ה
בראשונה היו אומרים מטה שגרד בה שני לשונות אלכסון או שתי כרעיים אלכסון או שגרד בה טפח על טפח אלכסון טהורה רבותינו אומרים גורד מלמטה ועולה עד שימעטנה פחות מטפח: 
  הלכה ו
מיטה שעשה שתי לשונות שלה מלווחין מרוח אחת טמאה עשה ארבעתן מלווחין או שניטלו שנים אלכסון טמאה נטלה קצרה ושתי כרעיים טמאה מפני שהיא כשירי מטה מיטה וישן עליה אם מתחלה עשאת לכן טהורה מפני שהיא כאודניא ארוכה ושתי כרעיים ר' נחמיא מטמא מפני שניתנה בצד המטה או בצד האבוס וישן עליה וחכמים מטהרים: 
  הלכה ז
מטה שפרש ממנה אבר אחד ונתנו בזוית והחליפו וכן בשני וכן בשלישי וכן ברביעי וכן בחמישי וכן בששי וכן בשביעי עדיין טמאה מדרס ואם החליף את השמיני טהורה מן המדרס אבל טמאה מגע מדרס חוזר לאחרון ונתנו בזוית והחליפו וכן בשני וכן בשלישי וכן ברביעי וכן בחמישי וכן בששי וכן בשביעי עדיין טמאה מגע מדרס ואם החליף את השמיני טהורה במה דברים אמורים בזמן שהתחיל מן האחרון אבל אם התחיל מן הראשון אף על פי שלא החליף את השמיני טהורה: 
  הלכה ח
מטה מטמאה חבילה ומטהרת חבילה דברי ר' אליעזר וחכמים אומרים מיטמאת אברין ומטהרת אברין כיצד כרע שפרש עם הארוכה ועם הקצרה ר' אליעזר אומר הרי זה חיבור ואם הטבילה אינה חוצצת וחכמים אומרים אינה חיבור ואם הטבילה הרי זו חוצצת דברי ר' שמעון רבי אומר ר' אליעזר אומר אין מטה חבילה אלא כשהיא שלמה מטה שחלקה לשמונה מיטות טמאה מפני שהוא מחזירה קבועה במסמר טהורה:  תוספתא מסכת כלים (בבא מציעא) (צוקרמאנדל) פרק ט

תוספתא מסכת כלים (בבא מציעא) (צוקרמאנדל) פרק ט
  
 הלכה א
כליבה של חייטין טמאה טמא מת פרש הימנה אבר אחד טמאה ושני אברים טהורה עריסה של בנות הרי זו טמאה טמא מת היתה משמשת שכיבה הרי זו טמאה מדרס מטה שמוכרים עליה את הכלים הרי זו טמאה טמא מת היתה משמשת ישיבה ושכיבה הרי זו טמאה מדרס: 
  הלכה ב
מטה שנפחתו מעיין שלה ואין חבלים מחוברין לה ונשתייר בה כדי ישיבה ושכיבה הרי אלו טמאים מדרס היו דבלולין יוצאין הימנו הרי אלו טמאין מפני שהוא מחוירן: 
  הלכה ג
החבל היוצא מן המטה עד חמשה טפחים טהור חמשה וכלמעלה הימנו מחמשה ועד עשרה טמא עשרה וכלמטה הימנו הזה על החבל בתוך עשרה טפחים טהורה וכשהוא מטביל את המטה צריך להטביל את החבל עשרה טפחים כרע שהוא טמאה מדרס וחברה על המטה טהורה הכרע וכן במיזרן וכן בשן של מעדר: 
  הלכה ד
החבל שהוא מסרג את המטה אפילו מאה אמה כולן חיבור אחד קשר בו חבל אחד מן הקשור ולפנים חיבור מן הקשור ולחוץ אין חיבור הכניסו לתוך שלשה בתים כולו חיבור אחד החבל הקשור בחרס אפילו מאה אמה כולו חיבור אחד קשור בו חבל אחד מן הקשר ולפנים חיבור מן הקשר ולחוץ אינו חיבור אמר ר' אליעזר בן יעקב במה דברים אמורים דרך עלייה אבל דרך ירידה אפילו קשור בקשור כולו חיבור אחד: 
  הלכה ה
החוט שהשילו למחט אפילו קשור משני צדדין הרי זה אינו חיבור הכניסו לבגד החוט חיבור לבגד ואין המחט חיבור לחוט המשיחות והרצועות שבמשיחות הספרים ושבמטפחות התינוקות תפורות חיבור קשורות אינן חיבור ושבאזני כלי חרס אפילו תפורות אינה חיבור שאין חיבורין לכלי חרס שירים שבכרעי המטה הוצין חיבור רפין אינן חיבור ושבידי הזב אפילו אוצין אינן חיבור: 
  הלכה ו
זה חומר מדרס מבזב מזרן שהוא מכרך בו את המטה והכניסו לבית שהמת בתוכו אף על פי שאין באוהל אלא כל שהוא מטה טמאה בכלים הנוגעין במת דרס עליו הזב בתוך עשרה טפחים הוא טמא ומטה טהורה מזרין שהוא מכריך בו את המטה ונגע בהן המת טמאין טומאת שבעה פרש טמא טומאת שבעה נגע בהן השרץ טמאין טומאת ערב פרש טמאין טומאת ערב נגעו בהן משקין פסולין פרשו פסולין זה הכלל כל טומאה ששות מטה למיזרן כגון טומאת המת והזבה בתוך עשרה טפחים חיבור לטומאה מטמאה בזב יתר על כן אינו חבור ר' אלעזר בר' צדוק אומר משם רבן גמליאל עד שבעה טפחים:  תוספתא מסכת כלים (בבא מציעא) (צוקרמאנדל) פרק י

תוספתא מסכת כלים (בבא מציעא) (צוקרמאנדל) פרק י
  
 הלכה א
תיבה שהיא מלאה כלים וקבע לה כסוי טמאה היתה ריקנית וקבע לה כסוי טהורה למה זה דומה לכדו ריקנית שהיא מלאה הרוח שהיא טהורה: 
  הלכה ב
תיבה שהיא טמאה טמא מת וקבו לה מדרס טהורה מכלל טומאה ומקבלת טומאה מכאן ולהבא תיבה שחצייה פתוח וחצייה נעול טמאה מדרס טמא מת נפתחה מלמעלה טמאה מפני שהיא מקבלת מלמטה נפתחה מלמטה ר' מאיר מטמא וחכמים מטהרין מפני שבטל העיקר בטלה טפילה: 
  הלכה ג
חמת שנפתחה הרי זו טמא מפני שבתחילה משמשת ישיבה ושכיבה עם מלאכתה ועכשיו משמשת ישיבה ושכיבה דברי ר' מאיר וחכמים אומרים מפני שבטל העיקר בטלה טפלה מודים חכמים לר' מאיר ולר' שמעון בכר וכסת של עור שנקרעו שאף על פי שאינן מקבלין את מה שבתוכן שהן טמאין ואין צריך לומר בכרין ובשק לא שהן טמאין משום קיבול אלא משום ארוג ר' יוסי אומר תיבת הבלנין שהיא גבוהה עשרה טפחים ויש לה ליזבז טמאה שמתחילה לכך נעשית להיות עולה ויושב בראשה: 
  הלכה ד
תיבה שמוכרין עליה שמן במרחץ טמאה טמא מת וטמאה מדרס הביא נסר וקבעו מליזביז לליזביז להיות יושב עליה טמאה ואינו טמא אלא המשמש את הצורך ארבעה לווחין שבארבע זויותיה אם היו רחבות טפח טמאות טבלה העליונה שמרצים עליה את המעות אף על פי שיש לה ליזבז טהור הביא טבלה אחרת וקבע לה ליזבז להיות יושב עליה טמאה ואינו טמא אלא המשמש את הצורך: 
  הלכה ה
סרוד של חייטין יש לו גפים טמא אין לו גפיים טהור הביא נסר וקבע מליזביז לליזביז להיות יושב עליו טמא ואין טמא אלא המשמש את הצורך: 
  הלכה ו
שלחנות שבכרכין שאוכלין עליהן אף על פי שקבאן במסמר טמאין הביא כסא וקבע בו מליזבז לליזבז להיות יושב עליו טמא ואין טמא אלא המשמש את הצורך הכוסיות שבבמה הרי אלו טהורין שלא נעשו אלא לשמש עם הקרקע והגרדין טהור שאינו אלא ישיבת צער:  תוספתא מסכת כלים (בבא מציעא) (צוקרמאנדל) פרק יא

תוספתא מסכת כלים (בבא מציעא) (צוקרמאנדל) פרק יא
  
 הלכה א
ערבה שהיא פחותה משני לוגין הרי היא כקערה ושעורה בזתים ושל שני לוגין עד תשעה קבין אפילו זבין וזבות נדות ויולדות יושבות ושוכבות בתוכה טהור נסדקה ואינה מעמדת את הרגלים אלא המים כדי להדיח בה אחת מרגליה הרי היא כטמא מת ומקבלת טמאה מדרס דברי ר' יוסי בר' יהודה רבי אומר כשיחשב עליה ר' יוסי אומר מטמא ומטהרת אפילו עשרה פעמים ביום: 
  הלכה ב
כיצד הניחה בגשמים ונפחתה טהורה בקנים טומאה ומטהרת אפילו עשרה פעמים ביום נפחתה במוצא זיתים טהורה מכלל טומאה חישב עליה ר' מטמא וחכמים אומרים עד שיעשה בה מעשה יתר על כן שנסדקה אפי' זבין וזבות נדות ויולדות יושבות ושוכבות טהורה נפחתה במוצאי רמונים טהורה מכלל טומאה חישב עליה ר' עקיבא מטמא וחכמים מטהרין עד שיקצע אמר ר' יוסי מעשה שהביא מכפר עדים לפני רבן גמליאל יותר מששים ערבות והיה משערן גדולה לסאה סאה והקטנה שני לוגין וקרובין דברים של סאה סאה מחזקת תשעה קבין: 
  הלכה ג
ערבה הפיסינות שמשני לוגין ועד תשעה קבין בית שמאי אומרים מדרס ובית הלל אומר טמא מת והחמת בית שמאי אומרים מלאה ועומדת ובית הלל אומרים מלאה וצרורה ר' יוסי בר' יהודה אומר חלוף הן הדברים: 
  הלכה ד
יד הקרדום חבור לטומאה בין בשעת מלאכה ובין שלא בשעת המלאכה ואם לא קבעו כל צרכו הרי זה אינו אינו חבור: 
  הלכה ה
מקל שנתנו בקרדום לבקע בו לשעה בשעת מלאכה חבור שלא בשעת מלאכה אינו חבור סמים שנתנו בדיסטר להיות מסיך עליו חיבור לטומאה בין בשעת מלאכה ובין שלא בשעת מלאכה קבעו בכלונס בשעת מלאכה חיבור שלא בשעת מלאכה אין חיבור עשה בו כסא אין טמא אלא הצורך וכמה הוא הצורך מקום ישיבה טפח: 
  הלכה ו
כסא שנתנו בבנין ובנה עליו כדרך ישיבתו טמא שלא כדרך ישיבתו טהור קבעו אפילו שלא כדרך ישיבתו טהור נתנו למעלה אפילו שלא כדרך ישיבתו טמא קבעו כדרך ישיבתו טמא שלא כדרך ישיבתו טהור: 
  הלכה ז
ארוכה של מטה שעשה לקורות היא טמאה ומטה טמא קבעה הוא טהור ומטה טמאה שתי ארוכות של מטה שעשאן לקורות הן טמאות ומטה טמאה קבען הן טהורות ומטה טהורה מפץ שעשאו לקורות אף על פי שמשתמש בו טהור היה טמא ועשאו לקורות טמא עד שיבקענה במסמר במה דברים אמורים במסמר מלמטה אבל מלמעלה קבעו ולא נתן עליו מעזיבה טהור נתן עליו מעזיבה ולא קבעו טמא קבעו ולא נתן עליו מעזיבה טהור מאימתי טהרתו בית שמאי אומרים משיחבל ובית הלל או' משיחבר דברי ר' מאיר ר' יהודה אומר משיחבל ויחבר ובית הלל אומרים משיחבל או משיחבר: 
  הלכה ח
סדין שהוא טמא טמא מת ועשאו וילון הרי הוא כטמא מת ומקבל טומאת מדרס דברי ר' יוסי בר' יהודה ורק אלעזר בר' שמעון אומרים טהור מכלל טמא ומקבל טומאה מכאן ולהבא ומאימתי טהרתה משבלה ואין משמש מעין מלאכתו בלה ונשתייר בו רובו מלמעלה טמא רובה מלמטה טהור ואם היה גדול וקוצעו ועשאוה לפתח קטן מקבל טומאה מכאן ולהבא: 
  הלכה ט
סדין שהוא טמא טמא מת ועשאו קלע לספינה הרי הוא כטמא מת ומקבל טומאת מדרס דברי רבי ר' יוסי בר' יהודה ור' אלעזר בר' שמעון אומרים טהור מכלל טומאה ומקבל טומאה מכאן ולהבא ומאימתי טהרתו משבלה ואינו משמש מעין מלאכתו בלה ונשתייר בו רובו מלמעלה טמא רובו מלמטה טהור ואם היה גדול וקיצעו ועשאו קלע לספינה קטנה מקבל טומאה מכאן ולהבא: 
  הלכה י
הסדינין והסגסין שנתנן בארץ להיות מהלך עליהן טהורין קבעו במסמר טמאין עשאן לחפות בהן זיזין ועמודים כתלים וחלונות מטמאין טומאת אוהלין ואם היתה מחצלת הרי זו טהורה אין לך היוצא מן העץ מטמא טומאת אוהלין אלא פשתן בלבד: 
  הלכה יא
מחצלת שעשה לאוהלין וחישב עליה לשכיבה טהורה עשאה לשכיבה וחישב עליה לאוהלין עד שלא קצר ראשי המדנין טהור משקישר ראשי המדנין טמאה דברי ר' מאיר ר' יהודה אומר מטמא ומטהר אפילו עשרה פעמים ביום: 
  הלכה יב
כיצד התירה וקשרה טמאה מטמאת ומטהרת אפילו עשרה פעמים ביום נחלקה לאורכה טהורה רחבה ונשתיירו בה שלשה מדנין שהן ששה טפחים וטפחיים בין מדין למדין טפח מכאן וטפח מכאן טמאה פחותה מכאן טהורה ואם מתחילתה עשאה לכן אפילו פחות מכן טמאה ר' נתן אומר שירי מחצלת שבעה טפחים ושירי המפץ ששה טפחים:  תוספתא מסכת כלים (בבא קמא) (צוקרמאנדל) פרק א

תוספתא מסכת כלים (בבא קמא) (צוקרמאנדל) פרק א
  
 הלכה א
חומר בשרץ שאין בשכבת זרע ובשכבת זרע שאין בשרץ חומר בשרץ שהשרץ לא חלקה טומאתו ושכבת זרע חלוקה טומאתה חומר בשכבת זרע ששכבת זרע מטמא בכל שהוא והשרץ אינו מטמא אלא בכעדשה: 
  הלכה ב
חומר בנבלה שאין במי חטאת ובמי חטאת שאין בנבלה שמיעוט מי חטאת טמא ומיעוט נבלה טהור חומר בנבלה שמי חטאת שלהן טהורה מטומאתן ומטהרין את הטמאין ואין מטמאין בצרופן מה שאין כן בנבלה שמי חטאת שיבשו הרי אלו טהורין נבלה שיבשה אם יכולה לשרות ולעמוד לכמות שהיה הרי זה טמאה: 
  הלכה ג
חומר בטמא מת מה שאין בבועל נדה ובבועל נדה שאין בטמא מת שטמא מת טעון הזאה שלישי ושביעי מה שאין כן בבועל נדה חומר בבועל נדה שבועל נדה מטמא כר התחתון כעליון מה שאין כן בטמא מת ר' יוסי אומר זובו של זב ורוקו ושכבת זרעו ומימי רגליו ורביעית מן המת ודם הנדה כיוצא במרכב חומר בהן שאין במרכב ובמרכב שאין בהן שהן שוה מגען למשאן לטמא אדם ולטמא בגדים מה שאין כן במרכב חומר במרכב שהמרכב מטמא תחת אבן מסמא מה שאין כן בהן: 
  הלכה ד
חומר בכזית מן המת שכזית מת פתחו בטפח והמת פתחו בארבעה טפחים ר' נתן אומר חזר להיות טמא מת לטמא שנים לפסול אחד: 
  הלכה ה
בשלשה דברים שוה סוריא לארץ ישראל ובשלשה לחוצה לארץ עפרה מטמא כחוצה לארץ והמביא גט מסוריא כמביא מחוצה לארץ והמוכר עבדו לסוריא כמוכר לחוצה לארץ שלשה לארץ ישראל שהקונה שדה בסוריא כקונה בפרווד שבירושלם וחייבת במעשרות ובשביעית ואם יכול לכנס לה בטהרה טהורה: 
  הלכה ו
נכנסין לבין האולם ולמזבח שלא רחוץ ידים ורגלים דברי ר' מאיר וחכמים אומרים אין נכנסין אמר שמעון הצנוע לפני ר' אליעזר אני נכנסתי לבין האולם ולמזבח שלא רחוץ ידים ורגלים אמר לו מי חביב אתה או כהן גדול היה שותק אמר לו בוש אתה לומר שכלבו של כהן גדול חביב הימך אמר לו רבי אמרת אמר לו העבודה אפילו כהן גדול פצעין את מוחו בגזירין מה תעשה שלא מצאך בעל הפול ר' יוסי אומר כשם שהכל פורשין מבין האולם ולמזבח בשעת הקטרה כך פורשין בשעת מתן דמים פר כהן משיח פר העלם דבר של צבור ושירי עבודה זרה ודמים של יום הכפורים הוי מה מעלה בין האולם ולמזבח ולהיכל אלא של בין האולם ולמזבח נכנסין לעבודה ושלא לעבודה ולהיכל אין נכנסין אלא לעבודה בלבד: 
  הלכה ז
אבא שאול אומר עליית בית קדשי קדשים חמורה מבית קדשי קדשים שבבית קדשי קדשים כהן גדול נכנס לשם בכל שנה ושנה לעבודת יום הכפורים ארבע פעמים ביום ואם נכנס חמש חייב מיתה ולעליית בית קדשי הקדשים אין נכנסים אלא לשנים לידע מה היא צריכה אמרו לו אין זו מעלה: 
  הלכה ח
נכנסו מצורעים לפנים מן החומה לוקין את הארבעים זבין וזבות נדות ויולדות להר הבית לוקין שמונים טמא מת נכנס להר הבית ולא טמא מת בלבד אמרו אלא אפילו מת עצמו שנ' ויקח משה את עצמות יוסף עמו עמו במחנה לויה ר' שמעון אומר החיל ועזרת נשים מעלה יתרה בבית העולמים והטמאין שנכנסו לשם פטורין: 
  הלכה ט
כל העזרה כשרה לאכילת קדשי קדשים ולשחיטת קדשים קלין והשוחט בתוכה חולין אסורין בהנאה והיא היתה חצר המשכן לפנים מן הקלעים שהיו במדבר: 
  הלכה י
כל הטמאים שנכנסו משער ניקנור ולפנים אפילו הן מחוסרי כפרה הרי אלו חייבין על זדונן כרת ועל שגגתן חטאת ואין צריך לומר טבולי יום ושאר כל הטמאין שנכנסו לפנים ממחיצותיהן הרי אלו באזהרה נכנסין לקודש הרי אלו חייבים מיתה ר' יהודה אומר על פני הקדש במיתה ושאר כל הבית באזהרה: 
  הלכה יא
הכל נכנסים לבנות ולתקן ולהוציא את הטומאה מצוה בכהנים אין כהנים נכנסין לוים אין לוים נכנסים ישראלים מצוה בטהורים אין טהורים נכנסים טמאין מצוה בתמימין אין תמימין נכנסין בעלי מומין מצוה שיכנסו בתיבות אין שם תיבות נכנסין דרך פתחין וכן הוא אומר ויבואו הכהנים לפנים הבית לטהר ויוציאו את כל הטומאה וגו' ר' יהודה אומר מחילות שתחת היכל חול וגגה של היכל קדש אין אוכלין שם קודשי קדשים ואין שוחטין שם קדשים קלים והטמאים שנכנסו לשם הרי אלו פטורין: 
  הלכה יב
וכשם שהיו במדבר שלש מחנות מחנה שכינה מחנה לויה מחנה ישראל כך היו בירשלם מפתח ירושלם ועד פתח הר הבית מחנה ישראל מפתח הר הבית ועד שער ניקנור מחנה לויה משער נקנר ולפנים מחנה שכינה והן הן קלעים שבמדבר ובשעת מסעות אין בהם משום קדושה ואין חייבין עליהם משם טומאה: 
  הלכה יג
וכמה היא כדי להעלות ארוכה רואין אותו כאלו ייחור של תאנה שנפשח ומעורה בקליפה קטנה אם יכול לחיות הימנה טמא ואם לאו טהור: 
  הלכה יד
ר' מנחם בר' יוסי אומר עירות מוקפות חומה מקודשות מארץ ישראל שמשלחין מתוכו את המצורעים והבית צמות בתוכן לאחר שנים עשר חודש ומסבבין בתוכן המת עד שירצו יצא אין מחזירין אותו וכן הוא אומר וישכב עוזיהו עם אבותיו ויקברו אותו בשדה הקבורה אשר למלכים כי אמרו מצורע הוא וימלוך יותם בנו תחתיו ר' שמעון אומר כשם שאין זבין זבות נדות יולדות נכנסין להר הבית כך משכבן ומושבן כיוצא בהן:  תוספתא מסכת כלים (בבא קמא) (צוקרמאנדל) פרק ב

תוספתא מסכת כלים (בבא קמא) (צוקרמאנדל) פרק ב
  
 הלכה א
כלי נתר בית שמאי אומרים מטמאין מתוכן ומאוירן ככלי חרש ומאחוריהן ככלי שטף ובית הלל אומרים כלי נתר הרי הן ככלי חרש לכל דבר ר' שמעון בן אלעזר אומר בלשון אחרת בית שמאי אומרים מטמאין כחצי כלי ומטמאין ככלי שלם ובית הלל אומרים כלי נתר הרי הן ככלי חרש לכל דבר: 
  הלכה ב
יושבין של מסומכין שיעורן בכדי סיכת קטן ועד לג לג וכלמטה הימנה מלג ועד סאה ברביעית סאה וכלמטה הימנו מסאה ועד סאתים בחצי לג סאתים וכלמטה הימנו מסאתים ועד שלש ועד חמש סאין בלג חמש וכלמטה מהן ר' עקיבא אומר מלחמיות ועד חצבים גדולים בלג מכאן ואילך בלג נשתקעו דברים ולא נאמרו עכשיו ר' נחמיה ור' אליעזר בן יעקב אמרו חצבים גדולים שיעורן בשני לגין הפכין והגלילין והאובינות שביהודה יש להן קרקרנות ואין להן דפנות: 
  הלכה ג
הסילונות והקרמודין שעשה בהן בית קבול מים או צרורות טמאין או לולגין פרוסה טהורה מגופפת הרי זו טמאה הכסא והספסל וכל מדרס כלי חרש טהורין ר' יוסי אומר אף הספינה ומגופת היוצרין ור' נחמיה אומר חילוף הדברים: 
  הלכה ד
משפך של מתכת בין של בעלי בתים ובין של דבלין טמא של עץ ושל עצם ושל זכוכית של בעלי בתים טהור ושל רוכלין טמא מפני שהיא כשל מדה דברי ר' יהודה בן בתירה ור' עקיבא אומר מפני שהוא מטה על צדו ומדיח בו את הלוקח: 
  הלכה ה
כסוי כדי יין וכדי שמן וכסוי חביות ניארות שמשתמש בהן עראי ומשליכין טהורין ואם התקינו לתשמיש טמאין כסוי כבכב וכיסוי אלפס בזמן שנקוב ויש לו חדוד טהור אין נקוב ואין חדוד טמא מפני שמצננת לתוכו את הירק ר' אלעזר בר' צדוק אומר מפני שהופכת עליו את הרוקמי זה הכלל כל המשמש כפוי בכלי חרס טהור: 
  הלכה ו
גסטרא שנסדקה בכבשן כיצד משערין אותה אם היו שבריה שוין ותוכה מאדים בידוע שעד שלא נגמרה מלאכתה נסדקה אין שבריה שוין ותוכה מאדים בידוע שעד שלא נגמרה מלאכתה נסדקה: 
  הלכה ז
בית תבלין של עץ העשוי מגורות מגורות ואין ליזבין נטמא אחד מהן במשקה הוא טמא וחברו טמא ובשרץ כולו טמא נפלו משקין על גבי הרחב שלו ר' יוסי אומר משום ר' יוחנן בן נורי חולקין את עוביו המשמש את הטמא טמא והמשמש את הטהור טהור נפלו משקין על גבי שפתו החיצונה נדון כאחורים קבעו במסמר חיבור לטומאה ולהזאה תקעו חבור לטומאה ואין חבור להזאה נוטל ונותן אין חבור לא לטומאה ולא להזאה: 
  הלכה ח
מסרוק של צרצור ר' אליעזר אומר אין מטמא באויר וחכמים אומרים מטמא באויר העשוי לכך ולכך כגון הכנכב והאילפס והקדרה מטילין אותו לחומר להכניס טומאה לאחרים ככונס משקה אבל הוא עצמו אין טהור אלא במוצא זיתים בלבד: 
  הלכה ט
נבלי יין שעורין במשקין ר' שמעון אומר בזרעונין נר שעורו במשקין ור' שמעון אומר בזרעונין גסטרה שיעורה במשקה והפתיק הרי זה טהור הפכין הגלילין שמוליכין בהן שמן למרחץ והצרצורין והשיקורין עד שלא הוסקו טהורין וכשהוסקו טמאין והסקין והנאין טמאין: 
  הלכה י
חרש שפירש מן החבית ומן הקדרה אם מקבל כשעור טמא אם לאו טהור נקב ועשאו בזפת טהור שכלי חרש שטהור שעה אחת אין לו טומאה לעולם:  תוספתא מסכת כלים (בבא קמא) (צוקרמאנדל) פרק ג

תוספתא מסכת כלים (בבא קמא) (צוקרמאנדל) פרק ג
  
 הלכה א
הביא שברי כלי חרש ודיבקן זה לזה ועשאן תנור ועשה להן טפלה בין מבפנים ובין מבחוץ והסיקו אף על פי שאין בכל אחד ואחד כשיעור כולן מיטמאין במגע ובאויר: 
  הלכה ב
טקנונים הגדולים שטיפלן ביבלות ובאדמה הרי אלו מן חיבור הטבילן הרי זו חוצצות עליו כלי חרס שטיפלו להיות מבשל בו הרי זה אינו חיבור היקירן שטפלן להיות זופת בהן הרי אלו חבור מודים חכמים לר' מאיר ולר' שמעון במיחם שטיפלו עד מקום שהאור שולט בו שהוא חיבור ועד מקום שאין האור שולטת בו שאין חבור הטבילן אין חוצץ עליו: 
  הלכה ג
בהידוק קרויה הברויה הרי זה חבור הטפילה הרי זה אינו חבור הטבילה אינה חוצצת עליו כשות שליקטו הרי זה אינה חיבור הטבילן צואה שעל הכסא אינה חוצצת עליו האיבר והבשר המדולדלין באדם הרי אלו אינן חבור טבל אין חוצצין עליו: 
  הלכה ד
הזפת חיבור בכלי מתכות בדבר הראוי לה אבל דבר שאין ראוי לה הרי זה אין חיבור הטבילו הרי זה חוצצת כיצד קיתון שניקב ועשאו בזפת הרי זו אינו חיבור הטבילו הרי זו חוצצת עליו אבל חבית שניקבה ועשאה בבעץ ובקנטרין ובגפרית ובזפת ובסיד ובגפסית חיבור ושאר כל הדברים אינו חיבור ור' עקיבא מטמא בשל עץ מפני שהוא מינו: 
  הלכה ה
עריבה גדולה של חרס אף על פי שבאה במדה טמאה נפתחה במוצא זיתים אף על פי שהוא מטה על צדה ולש בה טהורה שמתחלה לכך נעשית: 
  הלכה ו
המביא ארונות ותנורין וספלין וכלי חרס מחוצה לארץ לארץ עד שלא הוסקו טמאין משם ארץ העמים וטהורין משם כלי חרס הוסקו טמאין משום כלי חרס וטהורין משום ארץ העמים נמצאת אומר בשעת שהן טמאין משום ארץ העמים טהורים משום כלי חרש ובשעה שהם טמאים משום כלי חרש טהורים משום ארץ העמים הביא עפר ממקום הטומאה וגבלו במקום הטהרה או ממקום הטהרה וגבלו במקום הטומאה טמא גבלו על גבי הסלע אפילו במקום הטהרה טמא: 
  הלכה ז
הלובן לבינים בבית הפרס במקום הטומאה טמא במקום הטהרה טהור ר' שמעון אומר אפילו לבינה מבית הפרס ממקום הטומאה טהור שלא אמרו אלא גוש כברייתה: 
  הלכה ח
חזקת חרסין הנמצאין בכל מקום טהורין חוץ מן הנמצאין בבית היצירה מפני שרובן מן הגסטראות: 
  הלכה ט
חרש שפירש מדפנה של חבית מדופנה של קדרה ר' שמעון בן אלעזר אומר משם ר' מאיר וכן היה ר' יהודה אומר כדבריו כדרך קבלתה טמאה שלא כדרך קבלתה טהורה נטלה האוזן ונשברה הדות מטמא וחכמים מטהרין שכלי שטהר שעה אחת אין לו טומאה לעולם: 
  הלכה י
חבית שנפחתה ומקבל על דפנה או שנחלקה כמין שתי ערבות ר' יהודה מטהר וחכמים מטמאין שמתחלה לכך נעשית להיות מטה על צדה ומוציא מה שבתוכו לצדדין ואם היתה גסטרה הרי זו טהורה שלא אמרו שירין לשירין אלא שירין לכלים אי זו הוא גסטרא כל שנסדקין אזניה ואפילו אחת מהן נסדקה למטה מאזניה אף על פי שאזניה קיימות הרי זו כגסטרא ואם מתחלה עשאה של אזנים נדונית כחבית היתה מוטה על צדה כמין קתדרה הוא הדבר כל המתקבל עמה מים בשעה שהוא מערה משקין לתוכה מטמא במגע ובאויר כל שאין מקבל עמה מים בשעה שמערה משקין לתוכה מטמא במגע ואין מטמא באויר: 
  הלכה יא
שולי הקפראות ושולי הקיסום הצידוניים וכלי חרש ששוליו חדין וכדברי ר' נתן הכוז והקיד הבבלי שנסדקו מלמעלה ומקבלין כשיעור מלמטה אף על פי שאין יכולין לישב שלא מסומכין טמאין שלכך נעשו מתחלתן: 
  הלכה יב
שולי כלי עץ וכלי זכוכית קורדסן שהן ועשאן כלים ומקבלין כל שהן טמאין היה שוות מן השפה הפנימית ולפנים טמא הימנה ולחוץ טהור: 
  הלכה יג
כלי חרש בתוכן מאימתי מקבלין טומאה משתגמר מלאכתן דברי ר' מאיר ר' יהודה אומר משיצטרפו בכבשן צפרן אפילו בגפת טמאה אינו חושש שמא מיצה משקין בתוכן ומשם רשות עם הארץ אין חושש להן וחבירתה אפילו בא לאחר שלשה ימים ונוטל: 
  הלכה יד
גילה חפאין ומצא אבק על גבי כלים הרי זו נוטל אחד כולו ברשות בעם הארץ מקום שמשקעין את הנאות בטיט הלבן והחיבור עומד על שיקוע העמוד שהוא עומד אינו טמא אלא אותו עמוד בלבד חבר עומד מלמעלה ועם הארץ עומד מלמטה ושולה ונותן לו ועם הארץ נאמן לומר לא טמאתי מפני שהוא בחזקת המשתמר:  תוספתא מסכת כלים (בבא קמא) (צוקרמאנדל) פרק ד

תוספתא מסכת כלים (בבא קמא) (צוקרמאנדל) פרק ד
  
 הלכה א
תנור של בנות שתחלתו כל שהוא ושיריו ברובו שר' מאיר אומר תחלתו ארבעה ושיריו ארבעה: 
  הלכה ב
תנור מאימתי מקבל טומאה משהוסק כדי לאפות בו סופגנין ר' יוסי אומר רואין את העצים שהוסק בהן כאלו לא הוסקו לאחר רדיית הפת רבן שמעון בן גמליאל אומר משום ר' יוחנן הסנדלר טפילת תנור עד כמה חבור לתנור עד כדי צורך וכמה הוא צורך בתנור טפח ובכירה שלש אצבעות: 
  הלכה ג
שלש אבנים שחברן זו לזו ועשאן תנור ועשה להן טפילה בין מבפנים ובין מבחוץ מטמאות במגע ובאויר דברי ר' מאיר ר' יהודה אומר מבפנים מטמאות במגע ובאויר ומבחוץ מטמאות במגע ואין מטמאות באויר חיברן לתנור ולא חיברן זו לזו מטמאות חיברן זו לזו ולא חיברן לתנור הרי הן כטירה חפר בארץ ועשה להן טירה טהורה וטירת כירה טהורה: 
  הלכה ד
תנור שהסיקו להיות צולה בו טמא להיות טומן בו אניצין של פשתן טהור שאיני עושה מלאכה בגופו תנור שהסיקו עד שלא נגמרה מלאכתו טמא ר' יהודה אומר טהור אמר ר' יהודה זה היה מעשה בתנור כפר סוגנא והיה רבן גמליאל מטמא וחכמים מטהרין: 
  הלכה ה
מפני מה מוסיף תנור של נחתמין טמא מפני שהוא סומך עליו שפוד שצלי ור' יהודה אומר מפני שהיא תולה יורד בשפוד ונותנה עליו רבן שמעון בן גמליאל אומר משם רבן יוחנן הסנדלר מסיף תנור טפח מוסף יורה של שולקי זיתים טפחיים ואינו מטמא באויר אלא כנגד המוסיף ומאימתי הוא מטמא משיתחיל לשולקו: 
  הלכה ו
תנור שנתן בו עפר עד חציו מעפר ולמטה מטמא במגע מעפר ולמעלה מטמא באויר דברי ר' מאיר וחכמים אומרים אין חולקין כלי חרש אלא כלה מטמא במגע ובאויר ר' יוסי אומר מעפר ולמטה מטמא במגע מעפר ולמעלה מטמא באויר דברי ר' מאיר וחכמים אומרים אין חולקין כלי חרס אלא כלה מטמא במגע ובאויר אמר ר' יהודה במה דברים אמורים בזמן שנתן בו עפר ואחר כך הסיקו אבל הסיקו ואחר כך נתן בו עפר כולו מטמא במגע ובאויר ומודה ר' יהודה לחכמים בתנור שנתנו על פי הבאר או על פי הדות ונתן שם אבן ומירחו בטיט מן הצדדין שהוא טמא וחכמים אומרים בין כך ובין כך טמא: 
  הלכה ז
תנור שחצצה לשנים והוסק אחד מהן וניטמא הוא טמא וחברו טהור בשרץ כולו טמא והעובי שביניהן כולו טמא הוסקו שניהן ונטמא אחד מהן ר' יוסי אומר משם ר' יוחנן בן נורי חולקין את עוביו המשמש את הטמא טמא והמשמש את הטהור טהור במה דברים אמורים בזמן שחצצו ואחר כך הסיקו אבל הסיקו ואחר כך חצצו מטמא במגע ובאויר נטמא אחד מהן במשקה הרי חברו טהור: 
  הלכה ח
תנור שחלקו לשנים ואפילו כל שהוא ואפילו מבית האומן טמא לפי שאי אפשר לכוון: 
  הלכה ט
תנור של סדקי שנתן הסדק כלפי הזוית ומירחו בטיט מן הצדדין ר' נתן מטמא מפני שזוית מחברתו וחכמים מטהרין דף של תנור שנתנו בזוית להיות אופה בו טהור ואם יש בו רוב תנור טמא: 
  הלכה י
תנור של סדקין שעשה טפלה לכל אחד ואחד ומקום הסדקים מגולה טמא נתן חול או צרורות טהור כפרן טיט על גבי הסדק טמא חרש על גבי סדק טהור מירחו בטיט מלמעלה או שעשה לו מעלה מבחוץ טמא מפני שהטפלה עושה את כולו אחד: 
  הלכה יא
נתן עליו טיט חרסית אדמה סיד וגפסין אפילו כל שהוא ואפילו מבית האומן טמא זפת וגפרית שעוה ושמרים בצק וגללין וכן דבר שאין עושין בו תנורים טהור כללו של דבר כל דבר שאין עושין בו תנורין אינו מחבר את הסדקין: 
  הלכה יב
תנור שבא מחותך מבית האומן עשה לו לימודין ונתן עליו טחור מירחו בטיט טמא ניטמא סילק את הלימודין טהור החזירן לו טהור מירחו בטיט מקבל טומאה אין צריך להסיקו שכבר הוסק משיסיקנו כדי לאפות בו סופגנין ור' שמעון מטמא מיד: 
  הלכה יג
תנור של חוליות שכל אחת ואחת פחותה מארבעה טפחים והיתה בהן אחד שיש בה ארבעה טפחים היא מטמאה במגע ובאויר והשאר מטמאות במגע ואין מטמאות באויר: 
  הלכה יד
תנור של חליות שכל אחת ואחת פחותה מארבעה טפחים והיתה בהן אחת שיש בה ארבעה טפחים היא מטמא במגע ואין מטמא באויר והשאר טהור: 
  הלכה טו
רבן שמעון בן גמליאל אומר הרוצה לעשות לו תנור בטהרה מביא תנור של סדקים ומביא תנור של חרש ומלבישו מבחוץ ונותן חול או צרורות בגתים ואף על פי שעושה טפלה לחיצון טהור: 
  הלכה טז
פיטים שקירו לו ועשאו תנור ועשה לו טפלה מבחוץ אף על פי שמקבל טומאה על דפנותיו כשיעור טהור: 
  הלכה יז
תנור מאימתי מקבל טומאה משיסיקנו כדי לאפות בו סופגנין ור' שמעון מטמא מיד רבן שמעון בן גמליאל אומר משם רבי שילא הטיחו בטהרה ונטמא מאימתי טהרתו אמר ר' חלפתא איש כפר חנניא אני שאלתי את שמעון בן חנניא ששאל את בנו של ר' חנניא בן תרדיון ואמר משיסיענו ממקומו ובתו אומרת משיפשט את חלוקן כשנאמרו דברים לפני ר' יהודה בן בבא אמר יפה אמרה בתו מבנו: 
  הלכה יח
תנור של מתכות שעשה לו טפלה ועשה לו מוסף וחלקו לשנים ונטמא אחד מהן באויר הוא טמא וחברו טהור נגע בו השרץ מתוכו הוא מטמא במגע ובאויר וחברו מטמא במגע ובאויר וטפילה טהורין נגע בו השרץ מאחריו כולו מטמא מגע אחד ופוסל אחד נגע בו כזית מן המת מאחריו כולו מטמא מגע שנים ופוסל אחד ואויר מטמא אוכלין ומשקין וידים מפני שנעשה אב הטומאה ומטמא את גופו דברי רבי ר' ישמעאל ברבי יוסי אומר משם אביו אינו מטמא אוכלין ומשקין וידים שאין כלי חרס מטמא מאחריו: 
  הלכה יט
ניקב נפגם נסדק ועשאו בטיט אפילו כל שהוא טמא נפל השרץ לאוירו כולו מטמא במגע ובאויר נפל לתוכו כזית מן המת שלא באוהל כולו מטמא אוכלין ומשקין וידים בין מתוכו ובין מאחריו כללו של דבר כל זמן שהוא טמא משום כלי חרס נדון משום כלי חרס משום כלי מתכות נדון משום כלי מתכות מירחו בטיט בין מבפנים בין מבחוץ טהור ר' יהודה אומר מבפנים אם להטיחו לעמוד בפני עצמו טהור ואם לאו טמא בין כך ובין כך טמא משום כלי מתכות: 
  הלכה כ
כירה של מתכות שעשה לה מגור ועשו לה פטפוטים טהורה מירח בטיט בין מבפנים ובין מבחוץ טהורה ר' יהודה אומר מבפנים אם יכול להטיחו לעמוד בפני עצמו טהורה ואם לאו טמאה בין כך ובין כך טמאה משום כלי מתכות:  תוספתא מסכת כלים (בבא קמא) (צוקרמאנדל) פרק ה

תוספתא מסכת כלים (בבא קמא) (צוקרמאנדל) פרק ה
  
 הלכה א
שלשה מסמרים שלש יתידות שלשה פטפטין שנתן בארץ וחיברן בטיט להיות שופת עליהן את הקדרה טמאה ור' יהודה מטהר עד שיחברם זה לזה בטיט ומודה ר' יהודה שאם נתנן על גבי האבן וחיברן לה שהיא טמאה מפני שהאבן מחברתן: 
  הלכה ב
שלש אבנים שחברן זו לזו ולא חברן בקרקע חברן בקרקע ולא חברן זו לזו טמאות ור' יהודה מטהר עד שיחברם זו לזו ויחברם בקרקע וכמה היא חיבורן בטיט כל שהוא: 
  הלכה ג
שתי אבנים גדולות שתי חליות של עמוד שהתקינן להיות שופת עליהן יורה גדולה או מיחם גדול אינו טמא אלא צורך וכמה הוא צורך מקום שפיתת טפח שתי חביות שני הלפסין ושתי קדרות שעשאן כרה ונטמא ביניהן במגע ובאויר ותוכו טהור והעובי שביניהן חולקין אותו והמשמש את הטמא טמא והמשמש את הטהור טהור ר' יהודה אומר עליו ועל הזיז אם ניטל הכותל והזיז עומד בפני עצמו טהור ואם לאו טמא: 
  הלכה ד
כירה שניתנה על גבי הטיף של אבן אינו טמא אלא צורך וכמה הוא צורך רבן שמעון בן גמליאל משם ר' יהודה צורך שלש אצבעות ר' נתן אומר אם נוטלת כירה והטיף עולה עמה חיבור ואם לאו אינו חיבור ר' אלעזר בר' שמעון או' אם מטה את הטיף וכירה עומדת הרי זה חיבור ואם לאו אין חיבור: 
  הלכה ה
הקלתות של בעלי בתים שנפחתה הרי זו טהורה וכמה היה שיעורה בפיזור גחליה חצר הכירה ר' שמעון אומר נטמאת הכירה נטמאת החצר נטמאת החצר לא נטמאת הכירה ואם היתה חלקה טהורה ר' יהודה אומר אם ניטלת כאחד טמאה אם לאו טהורה: 
  הלכה ו
בית הפך ובית התבלין ובית הנר היוצא מן הכירה תוכן נידון כאחורי כירה בית הנר היוצא מן הכירה עד שלש אצבעות טמא פחות מכן טהור דברי ר' מאיר ור' שמעון מטהר: 
  הלכה ז
כסא שעשאו דכין אף על פי שמשתמש בו טהור היה טמא ועשאו דכין טמא עד שיקבענו במסמר דכין של מתכת של בעלי בתים אף על פי שהטיט שוקע בו טהור עשה לו פטפוטי טמא: 
  הלכה ח
ניארת של מתכות של בעלי בתים עשויה ככפישה אף על פי שהטיט שוקע לתוכה טהורה עשה לה פטפטין טמאה דכין של אולירין אף על פי שעשה לו פטפטין טהור שלא נעשה אלא לשמש עם הקרקע: 
  הלכה ט
ארבעה פטפוטי כירה שנטלו שנים מהן אלכסון שנים השנים מטמאין במגע ובאויר מפני שהוא שופת עליהן את האילפס ואת הקדרה דברי ר' מאיר ור' שמעון מטהר שהיה ר' שמעון אומר כל פטפוטי כירה שאין מטמאין באויר אין מטמאין במגע:  תוספתא מסכת כלים (בבא קמא) (צוקרמאנדל) פרק ו

תוספתא מסכת כלים (בבא קמא) (צוקרמאנדל) פרק ו
  
 הלכה א
אין כלי חרש מטמא אלא באב הטומאה ומשקין כל שאב הטומאה בשעתו ולא היקל עליו ובא להקל עליו אפילו בביאת מים מטמא אחד לפסול אחד אין מטמא אדם וכלי חרס כל שאב הטומאה בשעתו לא היקל עליו אלא בביאת מים לטמא אחד ולפסול אחד הרי זה מטמא אדם וכלי חרש: 
  הלכה ב
כל המטמא אדם מטמא כלי חרס ושאין מטמא אדם אין מטמא כלי חרש חוץ מן המשקין כל שכלי חרש מטמא מתוכו מטמא מאחריו ואין טומאה לכלי חרש אלא מאוירו ובהיסט על גבי האבן מסמא אינו מטמא אלא אוכלין ומשקין וידים: 
  הלכה ג
כוורת פחותה פקוקה בקש ומשולשלת לאויר תנור ושרץ בתוכה התנור טמא שרץ בתנור אוכלין שבתוכה טמאין ור' אליעזר מטהר אמר ר' אליעזר מקל וחומר אם מצלת היא מיד אהל המת החמור לא תציל מיד כלי חרש הקל אמר ר' יוחנן בן נורי נמתי לו לר' אליעזר אם הצילו אוהלין מיד אוהלין באוהל המת שכן חולקין אוהלין יצילו אוהלין מיד אוהלין באהל השרץ שאין חולקין כלי חרש: 
  הלכה ד
אמר ר' יוסי נמתי לו לר' יוחנן בן נורי תמיה אני אם קבל הימך ר' אליעזר תשובה אלא תשובה לדבריו אם הצילו אוהלין מיד אוהלין באהל המת שכן הוא עושה טפח על טפח לרום טפח בבית טהור יצילו אוהלין בשרץ שכן הוא עושה טפח על טפח בכלי חרש טמא אמר ר' היא תשובת ר' יוסי היא תשובת ר' יוחנן בן נורי: 
  הלכה ה
הכל מצילין מיד כלי חרש אפילו כלי גללים כלי אבנים וכלי אדם חוץ מן האדם כיצד טהור שהיו אוכלין ומשקין בתוך פיו והכניס ראשו לאויר תנור טמא ומטמא ואין חוששין שמא מחוברין למעון: 
  הלכה ו
הסגוס והרדיד שהיו נותנין על פי התנור משוקעין לתוכו שרץ בתוכו התנור טמא שרץ בתנור אוכלין מבתוכן טמאין אין לך שהוא מציל מיד כלי חרס אלא כלים שיש להן תוך כגון הסל והקופה והחמת: 
  הלכה ז
הסל והקופה והחמת שהיו נתונין בתנור ופיהן למעלה מן התנור השרץ בתוכן תנור טהור שרץ בתנור אוכלין שבתוכן טהורין ניקבו ועשאן בטיט שרץ בתוכן התנור טמא שאין צמיד פתיל לטומאה שרץ בתוכה אוכלין שבתוכה טמאין: 
  הלכה ח
חבית שהיא משוקעת בתנור ופיה למעלה מן התנור השרץ בתוכה תנור טהור שרץ בתנור אוכלין שבתוכה טהורין ניקבה ועשאה טיט שרץ בתוכה תנור טמא שאין צמיד פתיל לטומאה שרץ בתנור אוכלין שבתוכה טהורין ואם עשאה בזפת התנור טהור שהזפת חיבור לה ושאר כל הכלים שעשאן בזפת אין הזפת חבור להן: 
  הלכה ט
חבית שהיא נתונה על פי התנור פיה לצד זה ושוליה לצד זה השרץ בתוכה התנור טהור שרץ בתוכה אוכלין שבתוכה טהורין היתה דופנה מעובה לתוכה שרץ בתוכה תנור טמא שרץ בתנור אוכלין שבתוכה טמאין: 
  הלכה י
קדירה שהיא מלאה אוכלין ומשקין ומוקפת צמיד פתיל ונתונה בתוך התנור שרץ בתנור אוכלין ומשקין שבקדרה הוי טמאין התנור טמא שאין צמיד פתיל לטומאה: 
  הלכה יא
כלי שטף שהוא מוקף צמיד פתיל ונותן לתוך התנור הרי זה טמא שכל שאינו מציל באהל המת איני מציל באוהל השרץ: 
  הלכה יב
שלשה דברים מצילין באהל המת הבלועין וצמיד הפתיל ואוהלין יש בבלועין שאין בצמיד פתיל ואוהלין יש בצמיד פתיל ואוהלין שאין בבלועין הבלועין מצילין על הטהורין מלטמא ואין מצילין על הטמאין מלטמא הבלועין אין מיטמאין במשא הזב וצמיד פתיל ואוהלין מיטמאין במשא הזב החמת והכפישה שנפחתו במוציא רימונין אף על פי שבטלו מתורת הכלים מצילין באהל השרץ: 
  הלכה יג
החמת שהיא נתונה בתנור ופיה למעלה מן התנור ועצם כשעורה כרוך בסיב או בנייר ונתון בתוכה היא טהורה והתנור טהור בא הטהור ואחז בו נטמא ונטמא החמת חזרה החמת וטמאה את התנור: 
  הלכה יד
שני תנורים זה על גבי זה וחבית משוקעת ביניהן ופיה בעליון ושוליה בתחתון שרץ בחבית התנור טהורין שרץ בתחתון אוכלין ומשקין שבחבית טהורין שרץ בעליון אוכלין ומשקין שבחבית כנגד אוירו של עליון טמאין: 
  הלכה טו
תנור ששפתות שופעות לתוכו ונפלו שם משקין משם ר' נחמיה אמרו מביא אמה או מחק של מתכות ונותנה עליו הימנו ולפנים טמא הימנו ולחוץ טהור שפתיו שופעות לאחוריו נידון כאחוריים ר' אחי אומר משם ר' עקיבא עין של תנור שעשאה בעפר או בצרורות אינה מביאה טומאה לתנור אלא בפותח טפח מן הסתומה ולפנים מטמא במגע ובאויר מן הסתומה ולחוץ מטמא במגע ואין מטמא באויר: 
  הלכה טז
כור של נפחין שהוא עומד בארץ וחיברו בטיט להיות שופת עליהן את הקדרה טמא ואינו טמא אלא המשמש את הצורך: 
  הלכה יז
כירה שנתנה על גב ארובה העליונה אף על פי שהוא שופת עליה את הקדרה טהורה עשה לה פטפוטין טמאה פורנא הרי זו טהורה שלא נעשית אלא לשמש עם הקרקע ר' מאיר אומר משם רבן גמליאל אם יש לה הליזבז טמאה ר' יהודה אומר משום רבן גמליאל אם יש לה סטאנאות ר' יוסי אומר משם רבן גמליאל אם יש לה ספיות וכולן שם אחד הן: 
  הלכה יח
גפת שנעשת בטהרה ונפלה לאויר התנור אפילו בשעת הסיקו טהור ושנעשית בטהרה וניטמאת ונפלה לאויר התנור בשעת הסיקה טמא שלא בשעת הסיקו טהור ור' שמעון מטהר ר' אלעזר בר' שמעון אומר בית שמאי מטמאין ובית הלל מטהרין במה דברים אמורים בחדשה אבל בישנה הכל מודין שהיא טהורה ואיזו היא ישנה לאחר שנים עשר חדש אבא יוסי בן דוסאי ור' יוסי בן המשלם אומר' נגבה לאחר שלשים יום לא נגבה אפילו לאחר שלש שנים: 
  הלכה יט
פתילה שהיא מלאה משקין טמאין ונגבו מבחוץ ונפלו לאויר התנור בשעת הסיקו טמא שלא בשעת הסיקו טהור אבל ספוג בין כך ובין כך טמא מפני שהוא עשוי למכנס ר' מאיר מטמא בגמי מפני שאיגראנמין בודקין את היין ר' יוסי מטמא בגמי מפני שהרופא נותנו על גבי המכה שהוא מוצץ את הליחה:  תוספתא מסכת כלים (בבא קמא) (צוקרמאנדל) פרק ז

תוספתא מסכת כלים (בבא קמא) (צוקרמאנדל) פרק ז
  
 הלכה א
מחט וטבעת שנמצאו במגופה של חבית בצדה של חבית אם היו טמאין לא טמאו את חבית ואם היו טהורין אין חבית מצלת עליהן באוהל המת נמצאו למעלה משפתה של חבית כנגד תוכה של חבית בין שהטיט צף תחתיהן ובין שאין הטיט צף תחתיהן אם היו טמאין לא טמאו את החבית ואם היו טהורין חבית מצלת עליהן באהל המת נמצאו למטה משפתיה כנגד תוכה של חבית בזמן שהטיט צף תחתיהן אם היו טמאין לא טימאו את החבית ואם היו טהורין החבית מצלת עליהן באוהל המת אין הטיט צף תחתיהן אם היו טמאין טמאו את החבית אם היו טהורין אין החבית מצלת עליהן באוהל המת: 
  הלכה ב
שרץ שנמצא באפרו של תנור למטה נחושתו של תנור טהור מפני שיש לו במה יתלה מחט או טבעת שנמצאו באפרו של תנור למטה מנחשתו של תנור טמא מפני שאין לו במה יתלה ר' שמעון אומר כעין שני שעורים מן האמצע נכנס ומן הצד אינו נכנס: 
  הלכה ג
כיצד בודקין כלי חרס לידע אם אינו ככונס משקה היה ממלא עריבה מים ונותן את הקדרה לתוכה ואם לא כנסה בידוע שאינו ככונס משקה ר' יהודה אומר בתחלה היה כופף את הקדרה לתוך ערבה ונותן לתוכה מים ואם לא כנסה בידוע שאינו ככונס משקה היה נותנו על גבי האור והאור מעמידו בידוע שאינו ככונס משקה אין האור מעמידו בידוע שהוא ככונס משקה ר' יוסי אומר אם נתנה על גבי הרמץ והרמץ מעמידו בידוע שאינו ככונס משקה היה טורד טפה אחר טפה בידוע שהוא ככונס משקה אין הרמץ מעמידו בידוע שהוא ככונס משקה: 
  הלכה ד
עצמות והעופות וגלמי כלי מתכות וכלי עץ הטהורין מצילין צמיד פתיל ור' יוסי מוסיף אכסי קמטרא ומוקף חקק שבבקעת ושבקורה והמיעך שבחבית אין מצילין צמיד פתיל ואם בהן טפח על טפחים מצילין: 
  הלכה ה
בכסוי חבית שכפאה על הכותל ומירח שפתותיה עם הכותל מצלת על מה שבתוכה ועל מה שכנגדה בקרקע: 
  הלכה ו
חבית שכפאה על הפתיל ומירח שפתותיה על הכותל מצלת על מה שבתוכה ועל מה שכנגדה בכותל כפאה ומירח שפתותיה עם הקרקע מציל על מה שבתוכה ועל מה שכנגדה בקרקע ר' אליעזר אומר כפוי על פיו אינו מציל ומודה ר' אליעזר בשני לפסין ושתי קדרות שכפאן זה על גבי זה ומירחן בטיט מן הצדדין ואין מצילין צמיד פתיל ואם היה כלי קטן ואין בו טפח על טפח וכפוי על פיו אין מציל: 
  הלכה ז
אין מקיפין בקסטרון מפני שהוא פתיל ואינו צמיד ואם עשאו לחיזוק הרי זה מציל כפותין של מורייס שגפסן עם השפה ושפתותיהן נראין אף על פי שהטיט שוקע לתוכן מלא זרת אינן מצילין שכל מי שאינו מציל באוהל המת אינו מציל באוהל השרץ: 
  הלכה ח
ר' יהודה אומר אין צמיד פתיל מבפנים וחכמים אומרים יש צמיד פתיל מבפנים כיצד חבית שניקבה וסתמוה שמרים ר' יהודה אומר אינה מצלת וחכמים אומרים מצלת נתקלפה הזפת שלה עומד ר' יהודה אומר אינה מצלת וחכמים אומרים מצלת: 
  הלכה ט
עין של תנור שעשה לה לימודין מבפנים ר' יהודה אומר אינה מצלת וחכמים אומרים מצלת כפישה שנתן בה טיט עד חצייה והשקיע בה את הכלים ר' יהודה אומר אינה מצלת וחכמים אומרים מצלת כפאה על פיו חבית ומירח דופנותיה עם דפנות החביות מצלת על מה שבחבית ועל מה שבינה לבין החבית: 
  הלכה י
מטלית שנתנה על פי חבית ומירח שפתותיה עם דופנות החביות וצדדה מצלת על מה שבחבית ועל מה שבינה לחבית ר' יוסי בר' יהודה אומר על שבחבית אינה מצלת עד שתמרח עם השפה: 
  הלכה יא
החמת מעור הדג והנייר שהלביש בו את החבית וצדה למטה הרי הרי מצלת עור הדג והנייר שהלביש בהן את החבית וצדדן למטה אף על פי שמירח בטיט מן הצדדין אינן מצילין שכל שאין מציל באוהל המת אינו מציל באוהל השרץ: 
  הלכה יב
קדרה שכפאה על פי חבית ומירח שפתותיה עם דפנות החבית מציל על מה שבחבית ועל מה שבינה לחבית נתנה כדרכה וטמאה אין כלי טמא חוצץ: 
  הלכה יג
שני לפסין ושתי קדרות שכפאן זו על גב זו העליון כנוס אף על פי שמירח בטיט מן הצדדין אין מצילין שכל שאינו מציל באוהל המת אינו מציל באוהל השרץ: 
  הלכה יד
משפך אפילו טהור אינו מציל בכיסו דברי ר' מאיר וחכמים אומרים מציל בכסוי ואין טהרה לכלי חרס אלא שבירתו ואפילו חברו בקרקע ואפילו קבעו במסמר מלח וסיד וגפרית רבן שמעון בן גמליאל מטהר: 
  הלכה טו
שולי המחצין ושולי הפחתין וקרקעות הכלים ודופנותיהן מאחריהן אין ממלאין בהן ואין מקדשין בהן ואין מזין מהן ואין מצולים בצמיד פתיל ואין מצילין מיד כלי חרס קרדסן שהן ועשאן כלים ממלאין בהן ומקדשין ומזין ומצילין בצמיד פתיל ומצילין מיד כלי ומקבלין חרש טומאה מכאן ולהבא דברי ר' וחכמים אומרים כל כלי חרש שטהר שעה אחת אין לו טומאה לעולם: 
  הלכה טז
שולי כלי עץ כלי עצם וכלי זכוכית אין ממלאין בהן ואין מקדשין בהן ואין מזין בהן ואין מצילין בצמיד פתיל ואין מצילין מיד כלי חרס קרדסן שהן ועשאן כלים ממלאין בהן מקדשין בהן ומזין בהן ומצילין בצמיד פתיל ומצילין מיד כלי חרש: 
  הלכה יז
שברי כלי חרס שמקבלין אפילו כל שהן ממלאין בהן ומקדשין ומזין מהן אין מצילין בצמיד פתיל אבל מצילין מיד כלי חרש שברי כלי מתכות חזרו לטומאתן הישנה גולמי כלי מתכות הרי הן ככלים אלא שהן טהורין:  תוספתא מסכת כריתות (צוקרמאנדל) פרק א

תוספתא מסכת כריתות (צוקרמאנדל) פרק א
  
 הלכה א
המגדף ר' יהודה מחייב קרבן שנאמר בו כרת ונאמר חטאו ישא האיש ההוא סך שמן המשחה שעשה משה במדבר הרי זה חייב כרת הפסח והמילה אף על פי שחייבין על זדונו כרת אין בהן קרבן לפי שהן בקום עשה: 
  הלכה ב
טמא שאכל את הקדש והבא למקדש טמא אף על פי שחייבין על זדונו כרת ועל שגגתן חטאת אין בהן אשם תלוי לפי שהן בעולה ויורד: 
  הלכה ג
המקלל אביו ואמו והאומר לחברו לך ועבוד עבודה זרה והמסית והמדיח ונביאי השקר ועדים זוממין אף על פי שיש בהן מיתת בית דין אין בהן קרבן לפי שאין בהן מעשה: 
  הלכה ד
המכה אביו ואמו וגנב נפש מבני ישראל וזקן ממרא על פי בית דין ובן סורר ומורה והרוצח אף על פי שיש בהן מעשה ויש בהן מיתת בית דין אין בהן קרבן לפי שהן בהיכרת: 
  הלכה ה
אלו הן שבמיתה האוכל טבל וזר שאכל תרומה טהורה וכהן טמא שאכל תרומה טהורה וזר טבול יום ומחוסר בגדים ומחוסר כפורים ופרועי ראש ושתויי יין ששימשו כולן במיתה אבל הערל והאונן והיושב הרי אלו באזהרה בעל מום במיתה דברי ר' וחכמים אומרים בלא תעשה: 
  הלכה ו
מזיד במעילה ר' אומר במיתה וחכמים אומרים בלא תעשה זה הכלל כל מצות לא תעשה שיש בה מעשה לוקין עליה את הארבעים ושאין בהן מעשה אין לוקין עליה את הארבעים ושאר כל לא תעשה שבתורה הרי אלו באזהרה העובר על גזרת המלך: 
  הלכה ז
המפלת לאחר מלאת והמפלת בן שמונה חי או מת וגר שנתגייר מהול ותינוק שעובר זמנו וחרש ושוטה וקטן שהיו מחוסרי כפרה מביאין קרבן ונאכל: 
  הלכה ח
ספק הפילה ספק לא הפילה ספק בן קיימא ספק שאינו בן קיימא ספק יש בו מצורת אדם ספק אין בו מצורת אדם מביאה קרבן ואין נאכל: 
  הלכה ט
המפלת בתוך מלאת פטורה מכולם מודים בית שמאי ובית הלל ברואה אור שמונים ואחד שדמים טמאים והמפלת שמונים ואחד תהא חייבת בקרבן אמרו בית הלל לבית שמאי אי אתם מודים ברואה אור שמונים ואחד שדמיה טמאין והמפלת שמונים ואחד תהא חייבת בקרבן מה לי בין יום ולילה ובין דם ללידה אמרו להן בית שמאי לא אם אמרתם ביום שראוי להבאת קרבן תאמרו בלילה שאין ראויה להבאת קרבן כלפי דמים שאמרתם הפריש בין דם ללידה שהרואה בתוך מלאת דמיה טמאין והמפלת בתוך מלאת דמיה טמאין המפלת בתוך מלאת פטורה מכלום אמרו להן בית הלל הרי המפלת ליום שמונים ואחד שחל להיות בשבת תוכיח שלא יצאת בשעה שראוייה להביא בה קרבן והוא יוכיח המפלת לאור שמונים אחד של כל ימות השנה שכן יצאת בשעה שראויה להביא בה קרבן חייבת קרבן אמרו להן בית שמאי לא אם אמרתם במפלת ליום שמונים ואחד של כל ימות השנה שהוא מצטרף עם היום הבא אחריו שאף על פי שאין ראוי לקרבן יחיד ראוי לקרבן צבור תאמר במפלת לאור שמונים ואחד של כל ימות השנה שאין הלילה ראויה לא לקרבן יחיד ולא לקרבן צבור אמרו להן בית הלל הרי אמרתם הלילה מצטרף עם היום הבא אחריו כשם שחייבת ליום שמונים ואחד כך תהא חייבת לאור שמונים ואחד ואל יוכיח יום שמונים ושנים שיצאת בשעה שראויה להביא בה קרבן: 
  הלכה י
האשה שיש עליה לידה ולידה זיבה וזיבה מביאה קרבן אחד לידה וזיבה מביאה שני קרבנות לידה ספק ולידה ודאי זיבה ספק וזיבה ודאי מביאה קרבן על ודאי שבהן יצאת לידה ודאי לידה ספק זיבה ודאי זיבה ספק מביאה קרבן אחד ואומרת אם הוא ודאי היא עליו אם לאו הרי הוא על ודאי שבהן דברי ר' יוחנן בן נורי ר' עקיבא אומר מביא על ודאי שבהן יצאת: 
  הלכה יא
ר' שמעון אומר נזיר מחוסר כפרה לשתות יין ר' אליעזר בן יעקב אומר גר מחוסר כפרה לאכול בזבחים: 
  הלכה יב
כל חייבי קינין שבתורה חציין חטאת וחציין עולות חוץ מקינו של גר שאף על פי שהן חובה שתיהן היו עולות רצה להביא חובתן מן בהמה יביא הביא עולות בהמה לכפורים יצא מנחות ונסכים לא יצא לא אמרו קן אלא להקל עליו הביא לצרעתו יחזור ויביא לכפרתו לנזירותו יחזיר ויביא לכפרתו: 
  הלכה יג
ארבעה מביאין על זדון כשגגה כולן באונס פטורין חוץ מן הנזיר חמשה מביאין קרבן עולה ויורד יש בהן דל ועשיר יש בהן דל דלים מצורע ויולדת דל ועשיר מביא אחד תחת אחד מטמא מקדש ארבעה דלים מביא שנים תחת אחד מכן אתה מחשב לעשירית האיפה בשוה פרוטה: 
  הלכה יד
מצורע שנתנגע חזר ונתנגע חזר ונתנגע מביא קרבן אחד על הכל הביא צפריו ונתנגע מביא קרבן על כל אחד ואחד דברי ר' אליעזר וחכמים אומרים קרבן אחד על הכל עד שיביא אשמו הביא אשמו ונתנגע הביא אשמו ונתנגע מביא קרבן על כל אחד ואחד ר' שמעון אומר קרבן אחד על הכל עד שיביא חטאתו נזיר שנטמא וחזר ונטמא מביא קרבן אחד על הכל נטמא יום שביעי שלו וחזר ונטמא יום שביעי שלו מביאין קרבן אחד על כל אחד ואחד דברי רבי וחכמים אומרים קרבן אחד על הכל עד שיביא חטאתו: 
  הלכה טו
האשה שילדה ולדות הרבה הפילה בתוך שמונים נקבה וחזרה והפילה בתוך שמונים נקבה המפלת תיומין מביאה קרבן אחד על הכל דברי ר' מאיר ר' יהודה אומר מביאה לראשון ואין מביאה לשני מביאה לשלישי ואין מביאה לרביעי: 
  הלכה טז
אלו דברים שבין שפחה חרופה לכל עריות כל עריות שבתורה הרי אלו חייבין על זדונן כרת ועל שגגתן חטאת ועל לא הודע אשם תלוי מה שאין כן בשפחה חרופה כל עריות שבתורה עושה אונס כרצון שאין מתכוין כמתכוין מערה כגומר ישינה כעירה כדרכה ושלא כדרכה חייבת על כל ביאה וביאה מה שאין כן בשפחה חרופה כל עריות עשה קטן כגדול לחייב על הגדול ובשפחה אם היה קטן הרי אלו פטורין כל עריות שניהן לוקין ובשפחה היא לוקה והוא אינו לוקה כל עריות שניהם מביאין קרבן ובשפחה הוא מביא והיא אינה מביאה כל עריות בחטאת בשפחה באשם כל עריות בנקבה ושפחה בזכר כל עריות חייב על כל ביאה וביאה בשפחה אחת על ביאות הרבה כל עריות שבתורה בית דין חייב על הוראתן מה שאין בן בשפחה חרופה כל עריות כהן משיח שהורה ועשה חייב ובשפחה עשה אף על פי שלא הורה מביא אשם ודאי: 
  הלכה יז
ר' ישמעאל אומר בשפחה כנענית הכתוב מדבר נשואה לעבד כנעני אחרים אומרים משמו זו נשואה לבן חורין ר' עקיבא אומר מן התורה חצייה שפחה וחצייה בת חורין נשואה לבן חורין: 
  הלכה יח
הבא על אחת מכל עריות האמורות בתורה הוא בהעלם אחד והיא בחמשה העלמות הוא מביא חטאת אחת והיא מביאה חמש חטאות היא בהעלם אחת והוא בחמשה העלמות היא מביאה חטאת אחת והוא מביא חמש חטאות כל עריות אחד גדול ואחד קטון הקטן פטור אחד נוער ואחד ישן הישן פטור אחד שוגג ואחד מזיד השוגג בחטאת והמזיד בהכרת: 
  הלכה יט
חמשה אשמות הן אשם גזילה אשם מעילה אשם שפחה חרופה אשם נזיר ואשם מצורע ר' אליעזר אומר אשם תלוי: 
  הלכה כ
שתוי יין פוסל בעבודה וחייב במיתה איזהו שתוי יין כל ששתה רביעית יין בן ארבעים יום הימנו למעלה שתה מגיתו יתר מרביעית פטור שתה פחות מרביעית בן ארבע בן חמש שנים חייב בין שמזגו ושתאו ובין ששתאו חצאין חייב ר' אליעזר אומר שתאו כולו כאחד חייב מזגו ושתאו או שתאו חצאין פטור ר' יהודה אומר על היין במיתה ועל המשכרין באזהרה לפכך אם אכל דבילה קעילית או ששתה חלב ודבש הרי זו לוקה ארבעים ועובר בלא תעשה וכשם שאם היה כהן פסול בעבודה וחייב במיתה כך אם היה חכם או תלמיד חכם אסור ללמד ולהורות ר' יוסי בר' יהודה אומר אם היה חכם מותר ללמד: 
  הלכה כא
הבא על אמו חייב משום שני לאוין הבא על אחות אביו חייב משום שני לאוין אמר ר' יוחנן בן נורי יש לו עוד בהן תשע כיצד נשא את האשה וחזר ונשא את בת אחותה חזר ונשא את בת אחותו חזר ובא על הזקנה חייב משם אותו השם וכלתו ואשת אחיו ואשת אחי אביו ואשת איש והנדה אמרו לו אחרים שקרו לפניך לא אמרו חמותו ואם חמותו ואם חמיו בעניין הזה: 
  הלכה כב
אמר ר' שמעון וכי מה היה ענין שחיטה אצל אכילה שר' עקיבא שאל שחיטה והן משיבין אותו אכילה אלא שר' יהשע שאל אכילה בפני עצמה והשיבוהו אכילה מתוך אכילה אמר לו ר' עקיבא בהמה בשבת אלא שקפחתני בשעת הדין:  תוספתא מסכת כריתות (צוקרמאנדל) פרק ב

תוספתא מסכת כריתות (צוקרמאנדל) פרק ב
  
 הלכה א
עד אומר חלב אכל ועד אומר שומן אכל עד אומר חלב אכל ואשה אומרת שומן אכל אשה אומרת חלב אכל ואשה אומרת שומן אכל מביא אשם תלוי עד אומר לו חלב אכלת והוא אומר שומן אכלתי פטור שנים אומרים לו חלב אכלת והוא אומר שומן אכלתי הן נאמנין דברי ר' מאיר אמר לו ר' יהודה האיך אתה אומר לו עמוד והתודה והוא אומר כל עצמי לא חטאתי מה אם ירצה ויאמר מזיד אני אין נאמן אמר ר' שמעון אימתי אם בזמן שהודו לכן מתחלה אבל אם אמר לו חלב אכלת והוא אומר שומן אכלתי משיגיעוהו חזר ואמר מזיד אני אין נאמן: 
  הלכה ב
אחד האוכל ואחד הממחה ושותה ואחד הסך אכל וחזר ואכל וחזר ואכל אם יש מתחלת אכילה ראשונה ועד סוף אכילה אחרונה כדי אכילת פרס מצטרפין ואם לאו אין מצטרפין שתה וחזר ושתה וחזר ושתה אם יש מתחלת שתייה ראשונה ועד סוף שתייה אחרונה כדי שתיית רביעית מצטרפין ואם לאו אין מצטרפין: 
  הלכה ג
כשם שאכילה בכזית כך שתייה בכזית ואכילה ושתייה אין מצטרפין האוכל כזית אפילו מחמשת המינין הרי אלו מצטרפין אכל כחצי זית ונודע לו וחזר ואכל כחצי זית ממין אחר אין מצטרפין: ספק חטא ספק לא חטא מביא אשם תלוי חטא ואין ידוע באיזה חטא חטא מביא חטאת חטא ונודע לו חטאתו ושכח באיזה חטא חטא הרי זה מביא חטאת ותשחט לשם מה שהוא ותיאכל וחזר ומביא חטאת על הידיעה ותשחט לשם מה שהוא ותיאכל: 
  הלכה ד
המביא חטאת על שני חטאים תרעה עד שתסתאב ותמכר ויביא בדמי חצייה לזה ובדמי חצייה לזה שתי חטאות על חטא אחת יביא את איזה מהן שירצה שנייה תרעה עד שתסתאב ותימכר ויפלו דמיה לנדבה שני חטאות על שני חטאים זו תשחט לשום מה שהוא וזו תשחט לשום מה שהוא: 
  הלכה ה
שנים שנתערבו חטאתיהן על שני חטאין תרעה עד שתסתאב ותימכר ויביא בדמי חצייה לזה ובדמי חצייה לזה שתי חטאות על חטאת אחת יביא את איזה מהן שירצה שנייה תרעה עד שתסתאב ותמכר ויפלו דמיה לנדבה שתי חטאות על שני חטאין זו תשחט לשום מה שהוא וזו תשחט לשום מה שהוא: 
  הלכה ו
שנים שנתערבו חטאתיהן חטאת יחיד וחטאת יחיד חטאת צבור וחטאת צבור חטאת יחיד בחטאת צבור אפילו הן משני מינין זו תשחט לשום מה שהוא וזו תשחט לשום מה שהיא: 
  הלכה ז
המביא חטאתו ושחטה ספק נזרק הדם ספק לא נזרק הדם יצא אם היה מחוסר כפרה ספק חשיכה ספק לא חשיכה הרי זה מביא חטאת העוף ספק: 
  הלכה ח
שנים שחטא אחד מהן ואין ידוע איזה יביאו חטאת בשותפות יתנו עליה ותיאכל דברי ר' שמעון ור' יוסי פטר מודה ר' יוסי שזה מביא אשם תלוי וזה מביא אשם תלוי ומודה ר' יוסי בשנים שהיה אחד מהן מחוסר כפרה ואין ידוע איזהו יביאו חטאת בשותפות יתנו עליה ותיאכל: 
  הלכה ט
שכח את התורה ועבר עברות הרבה חייב על כל אחת ואחת כיצד היה יודע שיש חלב ואמר אין זה חלב שחייבנו עליו היה יודע שיש דם ואמר אין זה דם שחייבנו עליו חייב על כל אחת ואחת: 
  הלכה י
האוכל כזית חלב כזית פיגול כזית נותר וכזית טמא בהעלם אחד מביא חטאת ספק אכל ספק לא אכל מביא אשם תלוי: 
  הלכה יא
הבא על אחותו ועל אחות אביו ועל אחות אמו ועל אחות אשתו ועל אשת אחי אביו ועל הנדה מביא חטאת ספק בא ספק לא בא מביא אשם תלוי: 
  הלכה יב
אשתו ואחותו בא על אחת מהן ואין ידוע אל איזה בא שתי נשיו אחת נדה ואחת שאינה נדה בא על אחת מהן ואין ידוע על איזה בא חלב ונותר לפניו אכל מאחד מהן ואין ידוע באיזה מהן אכל שבת ויום הכפורים עשה מלאכה באחד מהן ואין ידוע באיזה מהן עשה ר' אליעזר מחייב חטאת ור' יהשע פוטר ר' אליעזר אומר חטאתו אשר חטא חטא מכל מקום אמר לו ר' יהשע או הודע אליו חטאתו אשר חטא לכשיודע לו חטאו: 
  הלכה יג
אמר ר' יוסי אף על פי שהיה ר' יהשע פוטר מן החטאת מחייבו היה אשם תלוי ר' יהודה אומר ר' אליעזר מחייב חטאת ור' יהשע פוטר ר' שמעון אומר ר' אליעזר מחייב חטאת ור' יהשע אשם תלוי אמר לו ר' יהודה ולא בזה חייב ר' יהשע אשם תלוי אלא ספק חטא ספק לא חטא אבל זה שחטא ודאי האיך מביא אשם תלוי אמר לו ר' שמעון כל עצמו בזה דבר הכתוב ולא ידע ואשם ונשא עונו והביא איל תמים מן הצאן אמר ר' יהודה לא נחלקו ר' אליעזר ור' יהשע על המתכוין לעשות מלאכה ועשה כיוצא בה: 
  הלכה יד
כיצד אשתו ואחותו נתכוין לבוא על זו ובא על זו שתי נשיו אחת נדה ואחת שאינה נדה נתכוין לבוא על זו ובא על זו תאינים וענבים לפניו נתכוין ללקט תאינים וליקט ענבים ענבים וליקט תאינים שחורות וליקט לבנות לבנות וליקט שחורות ר' אליעזר מחייב חטאת ור' יהשע פוטרו אמר ר' יהודה פוטר היה ר' יהשע אף אשם תלוי ר' שמעון שזורי ור' שמעון אומר' לא נחלקו על דבר שמשום שני שמות שר' אליעזר מחייב חטאת ור' יהשע פוטר: 
  הלכה טו
יום הכפורים שחל להיות ערב שבת עשה מלאכה בין השמשות ר' אליעזר מחייב חטאת ור' יהשע פוטר אמר ר' יוסי איני רואה דברי ר' אליעזר בזו שאני אומר כתב שתי אותיות אחת בשבת ואחת ביום הכפורים פטור שאין שני ימים מצטרפין למלאכה אחת אמרו לו מכה בפטיש יוכיח אמר להן הגבהה היתה בשבת והורדה ביום הכפורים עשה מלאכה בין השמשות של יום הכפורים בין מלפניו בין מאחריו פטור מאשם תלוי שכל היום מכפר עשה מלאכה בין השמשות של שבת בין מלפניו בין מאחריו הרי זה חייב: 
  הלכה טז
יום הכפורים שחל להיות בשבת ועשה מלאכה בין מלפניו בין מאחריו פטור מאשם תלוי שכל היום מכפר עשה מלאכה בחצי היום ר' ישמעאל מחייב שתי חטאות ור' עקיבא פוטר שר' ישמעאל אומר שבת היא לחייב על שבת בפני עצמה יום הכפורים הוא לחייב על יום הכפורים בפני עצמו: 
  הלכה יז
האוכל כזית דם מן בהמה מן חיה מן עופות טהורין מביא חטאת ספק אכל ספק לא אכל מביא אשם תלוי ואינו חייב אלא על דם שחיטה בלבד: 
  הלכה יח
דם נחירה ודם העיקור ודם הקזה שהנפש יוצאה בו חייבין עליו דם התמצית באזהרה ר' יהודה אומר בהיכרת דם הטחול ודם הלב דם כליות ודם איברים הרי אלו בלא תעשה דם מהלכי שתים דם ביצים ודם שרצים אסור ואין חייבין עליו דם דגים ודם חגבים הרי זה מותר: 
  הלכה יט
המחה את החלב וגמאו הקפה את הדם ואכלו אם יש בו כזית חייב נתערב עם אחרים אם יש בו כזית הרי זה חייב נתבשל עם אחרים הרי זה בנותן טעם אכל כחצי זית ושתה כחצי זית ממין אחד הרי זה חייב: 
  הלכה כ
המביא אשם תלוי על ספק מעילה כדברי ר' עקיבא ונודע לו שחטא ודאי שממין שמביא על לא הודע מביא על הודע: 
  הלכה כא
האשה שהביאה חטאת העוף על ספק לידתה ונודע לה שלא ילדה הרי זה חולי תתננה לחברתה ושילדה ודאי תעשנה ודאי שממין שמביאה על לא הודע מביאה על הודע: 
  הלכה כב
מי שמלקתה ונודע לה תמצה דמה כיפורה אסור באכילה משמונה דמה כפרה אסור בהנאה שעל הספק באה מתחלת כיפרה ספיקה והלכה לה:  תוספתא מסכת כריתות (צוקרמאנדל) פרק ג

תוספתא מסכת כריתות (צוקרמאנדל) פרק ג
  
 הלכה א
חתיכה של חלב קדש וחתיכה של חולין אכל את אחת מהן ואינו יודע איזו מהן אכל מביא חטאת ואשם תלוי וכדברי ר' עקיבא מביא שני אשמות תלויין אכל שניים מביא חטאת ואשם ודאי אכל אחד את הראשונה ובא אחר ואכל את השנייה הן הן כדברי ר' שמעון הן הן כדברי ר' יוסי: 
  הלכה ב
חתיכה קודש וחתיכה חולין אכל את הראשונה וחזר ואכל את השנייה בהעלם אחד מביא חטאת ואשם ודאי בשני העלמות מביא שתי חטאות ואשם ודאי: 
  הלכה ג
חתיכה של פגול וחתיכה של חולין אכל את אחד מהן ואין ידוע איזה מהן אכל מביא אשם תלוי אכל שנייה מביא חטאת ואשם אכל את הראשונה ובא אחר ואכל את השנייה יביא חטאת בשותפות יתנה עליה ותיאכל דברי ר' שמעון ור' יוסי פוטר מודה ר' יוסי שזה מביא אשם תלוי וזה מביא אשם תלוי: 
  הלכה ד
חתיכה של חלב פיגול וחתיכה של חולין אכל את אחת מהן ואין ידוע איזה מהן אכל מביא שני אשמות תלויין אכל שנייה מביא שני חטאות אכל אחד את הראשונה ובא אחר ואכל את השנייה הן הן דברי ר' שמעון הן הן דברי ר' יוסי: 
  הלכה ה
חתיכה של חלב פיגול וחתיכה של נותר אכל את אחת מהן ואין ידוע איזה מהן אכל מביא שני אשמות תלויין ר' אליעזר אומר מביא חטאת ואשם תלוי אכל שנייה מביא שלש חטאות אכל אחד את הראשונה ובא אחר ואכל השנייה הן הן דברי ר' שמעון הן הן דברי ר' יוסי: 
  הלכה ו
חתיכה של פגול וחתיכה של נותר אכל את אחד מהן ואין ידוע איזו מהן אכל ר' אליעזר מחייב חטאת ור' יהשע פוטר אכל שנייה מביא שתי חטאות: 
  הלכה ז
חתיכה של חלב פיגול וחתיכה של חלב נותר אכל את אחת מהן ואין ידוע את איזה מהן אכל מביא חטאת ואשם תלוי וכדברי ר' אליעזר מביא שתי חטאות אכל שנייה בהעלם אחד מביא שתי חטאות ואשם ודאי בשני העלמות מביא שלש חטאות ואשם ודאי: 
  הלכה ח
חתיכה של חלב פגול קודש וחתיכה של נותר אכל את אחד מהן ואין ידוע את איזו מהן אכל מביא חטאת ואשם תלוי וכדברי ר' עקיבא מביא חטאת ושני אשמות תלויין וכדברי ר' אלעזר מביא שלש חטאות אכל שנייה בהעלם אחד מביא שלש חטאות ואשם ודאי בשני העלמות מביא ארבע חטאות ואשם ודאי:  תוספתא מסכת כריתות (צוקרמאנדל) פרק ד

תוספתא מסכת כריתות (צוקרמאנדל) פרק ד
  
 הלכה א
האוכל חמש חתיכות מזבח אחד בחמשה תמחיין בהעלם אחד אין מביא אלא חטאת אחד ועל ספיקן אין מביא אלא אשם תלוי אחד בחמשה העלמות מביא חמש חטאות ועל ספיקן מביא חמשה אשמות תלויין ר' יוסי בר' יהודה אומר ור' אליעזר בר' שמעון אומר אפילו אכל חמש חתיכות מחמשה זבחים בהעלם אחד אין מביא אלא חטאת אחת ועל ספיקן אין מביא אלא אשם תלוי אחד זה הכלל כל המביא על הודעו חטאת מביא על לא הודעו אשם תלוי וכל שאין מביא על הודעו חטאת אין מביא על לא הודעו אשם אבל אם אכל חמש חתיכות מזבח אחד לפני זריקת דמים אפילו בהעלם אחד מביא חתיכה על כל אחת ואחת: 
  הלכה ב
המביא חטאת ואשם על חטא ונודע לו שלא חטא עד שלא נשחטה יצא וירעה בעדר משנשחט תעבר צרתו ויצא לבית השרפה: 
  הלכה ג
שור הנסקל נמצא עדיו זוממין מותר בהנאה עגלה ערופה נמצא עדיה זוממין מותרת בהנאה חייבי עגלה ערופה שעבר עליהן יום הכפורים חייבין להביא לאחר יום הכפורים מצא את ההורג בין כך ובין כך הורגין אותו שנ' ולארץ לא יכפר לדם אשר שפך בה כי אם בדם שופכו: 
  הלכה ד
ר' אליעזר אומר מתנדב אדם אשם תלוי בכל יום ובכל שעה שירצה היה נקרא אשם חסידים אמרו עליו על בבא בן בוטא שהיה מתנדב אשם תלוי בכל יום ויום חוץ מאחר יום הכפורים יום אחד אמר המעון הזה אלו היו מניחין לי הייתי מביא אלא אומרים לו המתן עד שתכנס לבית הספק וחכמים אומרים אין מביאין אשם תלוי אלא על דבר שזדונו כרת ושגגתו חטאת: 
  הלכה ה
אשם גזילה אשם מעילה אשם שפחה חרופה שהביאה פחות משלשה עשר חדש ויום אחד שלא בכסף שקלים פסולן הביאן יתיר על שלשה עשר חדש ויום אחד אפילו הן זקנים כשרים: 
  הלכה ו
אשם נזיר ואשם מצורע שהביאן יתיר על שנים עשר חדש פסולין הביאן פחות משנים עשר חדש אפילו ליום השמיני כשרין הביאן בסלע הביאן בשקל הביאן בחמשה דינרין כשרין: 
  הלכה ז
המפריש שתי סלעים לאשם לקח באחת מהן איל לאשם אם היה יפה שתי סלעים יקרב אשמו ושנייה תפול לנדבה אם לאו ירעה עד שיסתאב וימכר ויביא בדמיו אשם יפה שתי סלעים ושנייה תפול לנדבה לקח בהן שני אילים לאשם אם היה אחד מהן יפה שני סלעים יקרב אשמו והשני ירעה עד שיסתאב וימכר ויפלו דמיו לנדבה אם לאו שניהם ירעו עד שיסתאבו וימכרו ויביא מהן אשם היפה שתי סלעים והשאר יפלו לנדבה: 
  הלכה ח
לקח בהן שני אילים לחולין אחד יפה שתי סלעים ואחד יפה עשרה זוז היפה שני סלעים יקרב לאשמו והשני למעילתו אחד לאשם ואחד לחולין אם היה של אשם יפה סלעין יקרב לאשמו והשני למעילתו יביא סלע וחומשו מביתו: 
  הלכה ט
לקח איל אחד בסלע ופיטמו והרי הוא יפה שתים כשר יביא סלע מביתו: 
  הלכה י
הפריש איל אחד מעדרו בשעת הפרשתו יפה סלע ובשעת הקרבתו יפה שתים כשר בשעת הפרשה יפה שתים ובשעת הקרבתו יפה סלע פסול: 
  הלכה יא
המביא אשם תלוי על ספק חלב ועל ספק דם ונודע לו שלא חטא עד שלא נשחט יצא וירעה בעדר משנשחט תעבר צורתו ויצא לבית השרפה: 
  הלכה יב
הפריש חטאת לחלב והביא לדם לדם והביא לחלב הרי זה לא מעל ולא כיפר הפריש מעות לחטאת החלב והביאן לחטאת דם לחטאת דם והביאן לחטאת חלב בשוגג מעל לפיכך כיפר במזיד לא מעל לפיכך לא כיפר: 
  הלכה יג
המפריש עשירית האיפה והעשיר עד שלא קידשה בכלי הרי הוא ככל המנחות תיפדה ותיאכל משקדשה בכלי תעבר צורתו ותצא לבית השרפה: 
  הלכה יד
הפריש מעות לעשירית האיפה והעשיר יוסיף ויקח בה תורין ובני יונה הפריש תורין ובני יונה והעשיר סתומין ימותו שאין פדיון לעוף מפורשין חטאת תמות ועולה תקרב עולה הפריש מעות תורין ובני יונה והעשיר יוסיף ויקח בהן כשבה ושעירה: 
  הלכה טו
ר' שמעון אומר בכל מקום הקדים בריאת שמים לארץ במקום אחד הוא אומר ביום עשות י"י אלהים ארץ ושמים מלמד ששקולין זה כזה בכל מקום הקדים אברהם לאבות ובמקום אחד הוא אומר וזכרתי את בריתי יעקב וגו' מלמד ששלשתן שקולין זה כזה בכל מקום הקדים משה לאהרון במקום אחד הוא אומר הוא אהרון ומשה מלמד ששקולין זה כזה בכל מקום הקדים כבוד אב לאם במקום אחד אומר איש אמו ואביו תיראו מלמד ששניהן שקולין זה כזה בכל מקום הקדים יהשע לכלב במקום אחד הוא אומר בלתי כלב בן יפנה הקניזי ויהשע בן נון מלמד ששניהן שקולין זה כזה:  
תוספתא מסכת מכות (צוקרמאנדל) פרק א

תוספתא מסכת מכות (צוקרמאנדל) פרק א
  
 הלכה א
עד זומם אינו נמכר בזמימו ר' עקיבא אומ' אף אינו משלם על פי עצמו מפני שהוא קנס וכל דבר שהוא קנס אינו משלם על פי עצמו: 
  הלכה ב
העדים שאמרו מעידין אנו באיש פלוני שלווה מפלוני מאתים זוז ביום פלוני במקום פלוני ובאו אחרים ואמרו להם היאך אתם מעידין שהרי המלוה או הלוה היה עמנו אותו היום במקום פלוני אין אילו זוממין אבל עדותן בטילה אבל אמרו להן היאך אתם מעידין שהרי אתם הייתם עמנו במקום פלוני הרי אילו זוממין ומשלמין על פיהם היו חתומין על השטר באחד בניסן בשמיטה ובאו אחרים ואמרו להן היאך אתם חתומין על השטר שהרי אתם הייתם עמנו אותו היום במקום פלוני עדותן כשירה והשטר כשר שאני אומר שמא איחר זמנו של שטר וכתבו: 
  הלכה ג
שטר שזמנו בשבת או בעשרה בתשרי ר' יהודה מכשיר ור' יוסי פוסל אמ' לו ר' יהודה מעשה בא לפניך בציפורי והכשרתה א' לו ר' יוסי אני לא הכשרתי ואם הכשרתי הכשרתי: 
  הלכה ד
העדים שאמרו מעידין אנו שסימא פלוני את עין עבדו ואחר כך הפיל את שינו שכן הרב אומ' נמצאו זוממין משלמין לעבד הפיל את שינו ואחר כך סימא את עינו שכן העבד אומר ונמצאו זוממין משלמין לרב סימא שתיהן כאחת והפיל את שתיהן כאחת ובאו אחרים ואמרו לא כי אלא שתיהן זו אחר זו ונמצאו זוממין משלמין לעבד: 
  הלכה ה
סימא שתיהן זו אחר זו והפיל שתיהן זו אחר זו ובאו אחרים ואמרו לא כי אלא שתיהן כאחת ונמצאו זוממין משלמין לרב סימא את עין עבדו והרי הוא תחתיו ומשמשין ונמצאו זוממין משלמין דמי עבד והסומא לרב: 
  הלכה ו
העדים שאמרו מעידין אנו באיש פלוני שגירש את אשתו ולא נתן לה כתובתה שכן האשה אומרת ונמצאו זוממין משלמין דמי כתובתה לאיש שגירש את אשתו ונתן לה כתובתה שכן האיש אומר ונמצאו זוממין משלמין כתובתה לאישה שגירש את אשתו ולא נתן לה כתובה והרי היא תחתיו ומשמשתו ונמצאו זוממין אין אומרין ישלמו לה כתובתה אלא טובת הנאת כתובתה וכי מה טובת הנאת כתובתה אין אומרין כמה אדם רוצה ליתן בכתובתה של זו שאם תמות בחיי בעלה בעלה יורשה לאחר מיתת בעלה תירש כתובתה והן יורשין אותה לפי כך הן משלמין: 
  הלכה ז
העדים שאמרו מעידין אנו באיש פלוני שגנב חלבו של חבירו ולא אכלו גנב נבלתו של חבירו ולא אכלה ונמצאו זוממין לוקין ומשלמין שעל מנת כן העידוהו על מנת שילקה וישלם גנב חלבו של חבירו ואכלו גנב נבלתו של חבירו ואכלה הרי זה לוקה וחייב בתשלומין שבעיסקי ממון הוא אומ' לא תענה ברעך עד שקר ובעיסקי מכות הוא אומ' ועשיתם לו כאשר זמם לעשות לאחיו דברי ר' מאיר וחכמ' אומ' כדי רשעתו מת אינו משלם לוקה אינו משלם ומודים חכמ' לר' מאיר שאם העידוהו שהוא בן גרושה או בן חלוצה נתין או ממזר שהן לוקין את הארבעים: 
  הלכה ח
מאימתי זוממין חייבין לשלם משתיתפרש עדותן לבית דין נמצא חייב לו מן הדין לפיכך הוא משלם: 
  הלכה ט
מה שנים נמצא אחד מהם קרוב או פסול עדותן בטילה אף שלשה נמצא אחד מהן קרוב או פסול עדותן בטילה ומנין אפילו הן מאה תלמ' לומ' עדים: 
  הלכה י
מעידין אנו באיש פלוני שהרג את הנפש ובאו אחרים והזימום הנידון כשר כת הראשונה חייבת ובאו אחרים והזימום הנידון חייב וכת הראשונה פטורה וכת השנייה חייבת כת אחת נכנסת וכת אחת יוצאה אפילו הן מאה כולן פטורין ר' יהודה אומ' איסטיטית היא זו ואינה נהרגת אלא כת הראשונה בלבד אמ' ר' יוסי במה דבר' אמורים בדיני נפשות אבל בדיני ממונות יתקיים עדות בשאר עדים ר' מאיר אומ' אף בדיני ממונות והוא לא ידע שיש להן קרוב או פסול תתקיים עדות בשאר עדים ר' דוסתאי בן יהודה או' עדים זוממין שבאו אחרים והזימו זוממיהן פטורין: 
  הלכה יא
עד זומם פסול מכל עדיות שבתורה דברי ר' יהודה אמ' לו ר' יוסי במה דבר' אמור' בזמן שהוזם לעדות נפשות אבל לא הוזם אלא לעדות ממון אינו פסול אלא לאותה עדות בלבד:  תוספתא מסכת מכות (צוקרמאנדל) פרק ב

תוספתא מסכת מכות (צוקרמאנדל) פרק ב
  
 הלכה א
אילו הן הגולין נתכוון להכות את העץ והיכה את האדם והרגו את הבקעה והיכה את האדם והרגו הרי זה גולה ניתזה בקעת מן העץ המתבקע הרי זה אינו גולה דברי ר' יהודה ר' אומ' בזה גולה: 
  הלכה ב
היה משלשל כלים מלמעלה למטה ונפסק החבל או שנשמט הרי זה גולה היה דולה בחבית והיכה דרך ירידתה גולה שלא כדרך ירידתה אינו גולה ר' יהודה אומ' בין כך ובין כך אינו גולה עד שיפול כל החבל מידו: 
  הלכה ג
היה מעגל במעגילה והלכה לה על האדם והרגתו הרי זה גולה ור' שמעון אומ' אינו גולה עד שיפול כל המחצלין מידו: 
  הלכה ד
טבח שהיה מקצב והיכה לאחריו והרג הרי זה גולה לא היה יודע שיש תינוק בעריסה וישב עליו והרגו לא היה יודע שיש אדם בבור וזרק את האבן בבור והלכה לה על האדם והרגתו הרי זה גולה: 
  הלכה ה
שליח בית דין שהיכה ברשות בית דין הרי זה גולה רופא אומן שריפא ברשות בית דין הרי זה גולה המחתך את העובר במעי עשה ברשות בית דין והרג הרי זה גולה הזורק את האבן ברשות הרבים והרג הרי זה גולה ר' אליעזר בן יעקב אומ' אם משיצאת האבן מידו הוציא את ראשו מן החלון הלה וקיבלה פטור שנ' ומצא את רעהו ומת עד שיהא חבירו מצוי לו בשעה שהורגו: 
  הלכה ו
אילו שאינן גולין היה מכה את העץ והיכה את האדם והרגו את הבקעה והיכה את האדם והרגו הרי זה אינו גולה נשל הברזל מן העץ המתבקע הרי זה גולה דברי ר' יהודה ר' אומ' בזה אינו גולה היה מושך ממטה למעלה ונפסק החבל או שנשמט הרי זה אינו גולה היה מושך במעגילה והלכה לה על האדם והרגתו הרי זה אינו גולה היה מקצב והיכה והרג הרי זה אינו גולה היה יודע שיש תינוק בעריסה וישב עליו והרגו היה יודע שיש אדם בבור וזרק את האבן בבור והלכה לה על האדם והרגתו הרי זה אינו גולה שליח בית דין שהיכה שלא ברשות בית דין והרג הרי זה אינו גולה: 
  הלכה ז
הכל גולין על ידי ישראל וישראל גולין על ידיהן חוץ מעל ידי גר תושב גר תושב גולה ולוקה על ידי גר תושב חבירו ישר' גולה ולוקה על ידי עבד וכותי ועבד וכותי גולה ולוקה על ידי ישראל: 
  הלכה ח
עבד שגלה לעיר מקלט אין רבו חייב במזונותיו ולא עוד אלא שמעשה ידיו לרבו האשה שגלתה לעיר מקלט בעלה חייב במזונותיה ואם אמ' צאו לה מעשה ידיה במזונותיה הרשות בידו: 
  הלכה ט
הסומא אינו גולה דברי ר' יהודה פוטרו היה ר' יהודה מן המיתה ומן המכות וחכמ' אומ' הרי הוא כפיקח לכל דבריו: 
  הלכה י
השונא אינו גולה ואינו נהרג אלא על פי עדים והתראה ר' יוסי בר' יהודה אומ' יומת מיד וזו היא התראתו ר' שמעון אומ' יש שונא גולה ויש שונא שאינו גולה כשתימצא לומר לדעת הרג לוקה שלא לדעת הרג אינו לוקה נפסק החבל הרי זה גולה נשמט החבל הרי זה אינו גולה: 
  הלכה יא
נשמט הברזל מקתו או מתוך ידו אפילו שלא כדרך ירידתו אינו גולה להיכן גולה לערי מקלטו והרג והרג הרי זה גולה כשתימצא לומר שני שוגגין ושני מזידין מזיד על פי עדים והתראה חייב שלא על פי עדים והתראה פטור: [יב] שוגג כדרך ירידתו גולה שלא כדרך ירידתו אינו גולה להיכן גולה לעיר מקלטו ובמדבר גולה למחנה לויה ובן לוי גולה לפלך אחר ואם גולה לפילכו הרי זה קולטו:  תוספתא מסכת מכות (צוקרמאנדל) פרק ג

תוספתא מסכת מכות (צוקרמאנדל) פרק ג
  
 הלכה א
שלש ערים הפריש משה בעבר הירדן ומשבאו לארץ הפרישו עוד שלש ואף על פי כן לא היו אילו ואילו קולטות עד שכיבשו וחילקו משכיבשו וחילקו נתחייבו במעשרות ובשביעית אילו ואילו קולטות: 
  הלכה ב
שלש ערים הפריש יהושע בארץ כנען והיו מכוונות כנגד שלש שבעבר הירדן כשתי שורות שבכרם חברון ביהודה כנגד בצר במדבר שכם בהר אפרים כנגד רמות בגלעד קדש בגליל כנגד גולן בבשן ואף על פי שהפרישו שכם בהר אפרים לא היתה קולטת הפרישו קרית יערים תחתיה עד שכיבשו את שכם ואף על פי שהפרישו את קדש בגליל לא היתה קולטת והפרישו גמלא תחתיה עד שכיבשו את שכם: 
  הלכה ג
ושלשת שיהו משולשות שיהא מחברון לדרום כמחברון לשכם ומחברון לשכם כמשכם לקדש: 
  הלכה ד
נפלה אחת מהם בונין אותה במקומה ומנין אף במקום אחר תל' לומ' שש ערי מקלט באותו השבט ומנין אף בשבט אחר תל' לומ' תהיינה שיהו מכוונות וקולטות כראשונות: 
  הלכה ה
ר' אליעזר בן יעקב אומ' כותבין מקלט מקלט על פרשת דרכים כדי שיהא רואה וגולה לערי מקלט מוסרין לו שני תלמידי חכמים שלא יהרגנו בדרך וידברו אליו אל תנהג באיש הזה מנהג שופך דם כי בשגגה בא מעשה לידו ר' מאיר אומ' מדבר הוא על פי עצמו שנ' וזה דבר הרוצח אמ' לו הרבה שליחות עושה ר' שמעון אומ' משוח מלחמה אין מחזיר את הרוצח אפילו הוא נזיר אין יוצא משם לעולם אבל מגלח כל שערו ומשלח תחת הדוד ר' אליע' בן יעקב אומ' מה תל' לומ' שמה שמה שלשה פעמים שם תהא דירתו שם תהא מיתתו שם תהא קבורתו: 
  הלכה ו
ובונין לו בית ויושב בתוכה שנ' וישב בה ולא בתחומה מצאו גואל הדם בתחומה של עיר הרי הוא כאחד מכל אדם וחייב על מכתו ועל קללתו וחייב על נזקיו בין איש ובין אשה והורגו במזיד נהרג בשוגג גולה לערי מקלט ר' יוסי אומ' לעולם אינו נהרג עד שיעמוד בפני הדיינין שנ' ולא ימות הרוצח עד עמדו לפני העדה למשפט: 
  הלכה ז
ר' עקיבא אומ' ראהו בית דין שהרג הרי זה אינו גולה ראוהו בית דין הגדול שהרג הרי זה אינו גולה ואין ממיתין אותו מיד אלא משיבין דיינין אחרים ומעידין בפניהם שנ' ולא ימות הרוצח ר' אלעזר אומ' ברוצח שיצא חוץ לתחום מחוץ לגבול עיר מקלטו הכתוב מדבר שנ' ורצח גואל הדם את הרוצח אין לו דם בכל אדם: 
  הלכה ח
רוצח שגלה לערי מקלט ורצו אנשי העיר לכבדו יאמר להם רוצח אני ולא יאמר את הדבר וישנה שנ' וזה דבר הרוצח אין לך אלא דבר הראשון ההורג באותה העיר גולה משכונה לשכונה ובן לוי גולה מעיר לעיר ור' אומ' אומ' אני שתהא מחיצת העיר כעיר שלשה עיירות הללו אין בונין אותן לא כרכים גדולים ולא טירים קטנים אלא עיירות בינונית אין בונין אותן אלא במקום שיש מים אין להם מים מביאין להם מים ואין בונין אותן אלא במקום שיש אוכלסין נתמעטו אוכלוסין מביאין אחרים ומושיבין תחתיהם נתמעטו דיוריהם מוסיפין עליהם כהנים לוים וישראל: 
  הלכה ט
אין עושין אותן בדין ויצידה דברי ר' נחמיה וחכמים מתירין ואין מפשילין לתוכן חבלים ואין עושין בתוכן כלי זכוכית שלא להרגיל רגל גואל הדם לשם: 
  הלכה י
שלש ערים הפריש משה בעבר הירדן ומשבאו לארץ הפרישו עוד שלש אחרות ולעתיד לבוא מפרישין עוד שלש על שלש הרי שש ועוד שלש הרי תשע על השלש האלה הרי שתים עשרה אבא שאול אומ' שלש על שלש הרי שש ועוד שלש הרי תשע על שלש שתים עשרה על השלש האלה הרי חמש עשרה:  תוספתא מסכת מכות (צוקרמאנדל) פרק ד

תוספתא מסכת מכות (צוקרמאנדל) פרק ד
  
 הלכה א
האוכל מן הפסח כזית חי כזית נא כזית שלוק כזית מבושל חייב הוציא ממנו כזית מבית לבית ומחבורה לחבורה בשעת אכילה הרי זה חייב שנ' לא תוציא מן הבית מן הבשר חוצה ואם בישלו עובר עליו משום פסול קודש: 
  הלכה ב
המפטם את הקטורת במתכונתה הרי זה חייב והמריח בה פטור ואינו חייב אלא משום מועל בלבד: 
  הלכה ג
הסך שמן המשחה שעשה משה במדבר הרי זה חייב כרת סכו בראשו בגופו באחד מאיבריו אף על פי שלא שיפשף חייב וכמה יסוך ויהא חייב כזית אחד הסך ואחד המיסך במה דבר' אמור' בזמן שהיו שניהם מזידין אבל אם היו שניהם שוגגין פטורין אחד שוגג ואחד מזיד שוגג פטור ומזיד חייב: 
  הלכה ד
האוכל את הטבל אפילו אינו מחוסר אלא תרומה גדולה בלבד מעשר ראשון ומעשר שיני ואפילו מעשר עני הרי זה חייב: 
  הלכה ה
ר' יוסי אומ' כהן שעלתה בידו תאינה של טבל בשנת מעשר שיני בירושלם בשנת מעשר עני בגבולין אמר תרומתה בעוקצה ואכלה מעשר ראשון בדרומה ואכלה מעשר שיני בצפונה ואכלה פטור ואם היה זר חייב על כל אחת ואחת שאילו מתחילה אכלה אינו חייב אלא אחת האוכל בשר בכור אפילו לאחר זריקה הרי זה לוקה את הארבעים: 
  הלכה ו
מעשר שני והביכורים מצטרפין חוץ לחומה לספוג עליהם את הארבעים דברי ר' מאיר וחכמ' אומ' אין מצטרפין: 
  הלכה ז
המבשל בשר בחלב הרי זה חייב כמה יבשל ויהא חייב כחצי זית בשר וכחצי זית חלב כדי שיהו זה וזה כזית וכשם שחייבין על בישולו כך חייבין על אכילתו כמה יתבשל ויהא חייב כדי שיהא נאכל משום בישול האוכל מגיד הנשה כזית הרי זה חייב ור' יהודה פוטר עד שיאכל משניהם אכלו ואין בו כזית הרי זה חייב ור' יהודה פוטר עד שיאכל משניהם אכלו ואין בו כזית הרי זה חייב ור' יהודה פוטר עד שיהא בו כזית אכל שני גידין משתי יריכות משתי בהמות סופג שמונים ור' יהודה אומ' אינו סופג אלא ארבעים: 
  הלכה ח
השוחט אותו ואת בנו על הראשון פטור ועל השיני חייב: 
  הלכה ט
הבא על אחותו ועל אחות אביו ועל אחות אמו ועל אחות אשתו ועל אשת אחיו ועל אשת אחי אביו ועל הנידה הרי זה חייב וכשם שהוא לוקה כך היא לוקה ועובר על כל שם ושם שיש בו ואם היתה לכהן גדול אלמנה וגרושה וחללה זונה חייב על כל אחת ואחת אלמנה מחמשה וגרושה מחמשה לא יהא חייב אלא אחת האוכל אבר מן החי ומן הבהמה מן החיה מן העופות טהורין כל שהן וטמאין עד שיהא בו כזית אכל בהמה טהורה וחיה טהורה ועוף טהור בחייהן מצטרפין במיתתן אין מצטרפין בהמה טמאה וחיה טמאה ועוף טמא בין בחייהן בין במיתתן הרי אילו מצטרפין: 
  הלכה י
המלביש את חבירו כלאים המטמא את הנזיר אף על פי שהמלביש מזיד והמטמא מזיד חייב פטור אם היה לובש מזיד ומטמא מזיד חייב פטור המקיף פאת ראשו של חבירו שניהם חייבין במה דברים אמורים בזמן שהיו שניהם מזידין אבל אם היו שניהם שוגגין פטורין אחד שוגג ואחד מזיד שוגג פטור ומזיד חייב וחייב עליו שתים אחת בראש הצידעה מיכאן ואחת בראש הצדעה מיכאן ואינו חייב עד שיקיפנו בתער והמקיף את האשה ואת הקטן פטור והמקיף פאת זקנו של חבירו שניהם חייבין במה דברים אמורים בזמן שהיו שניהם מזידין אבל אם היו שניהם שוגגין שניהם פטורין אחד שוגג ואחד מזיד שוגג פטור ומזיד חייב וחייב עליו חמש שתים מיכאן ושתים מיכאן ואחת למטה ר' אלעזר אומ' אם נטלן כולן כאחת אינו חייב אלא אחת מגביה ונוטל מגביה ונוטל חייב על כל אחת ואחת ואינו חייב עד שיטלנו בתער נטלו במספריים וברהיטני פטור רבן שמעון בן גמליאל אומ' משום ר' אלעזר ליקטו במלקטות הרי זה חייב: 
  הלכה יא
הקורח קרחה בראשו של חבירו שניהם חייבין במה דברים אמורים בזמן שהיו שניהם מזידין אבל אם היו שניהם שוגגין שניהם פטורין אחד שוגג ואחד מזיד שוגג פטור ומזיד חייב: 
  הלכה יב
הקורח קרחה אחת על חמשה מתים חייב על כל מת ומת ר' יוסי אומ' אינו חייב אלא אחת חמש קריחות על מת אחד חייב על כל קרחה וקרחה ואינו חייב עד שיקרח על המת וכמה יקריח ויהא חייב כדי שיראה מקום קרחה: 
  הלכה יג
השורט שריטה בבשרו של חבירו שניהם חייבין במה דברים אמורים בזמן שהיו שניהם מזידין אבל אם היו שניהם שוגגין שניהם פטורין אחד שוגג ואחד מזיד שוגג פטור ומזיד חייב: 
  הלכה יד
השורט שריטה אחת על חמשה חייב על כל אחת ואחת ר' יוסי אומ' אינו חייב אלא אחת חמש שריטות על מת אחד חייב על כל שריטה ושריטה ואינו חייב עד שיסרוט על המת וכמה ישרוט ויהא חייב כדי שיראה שריטה אחת: 
  הלכה טו
הכותב כתובת קעקע בבשרו של חבירו שניהם חייבין במה דברים אמורים בזמן שהיו שניהם מזידין אבל אם היו שניהם שוגגין שניהם פטורין אחד שוגג ואחד מזיד שוגג פטור מזיד חייב ואינו חייב עד שיכתוב ויקעקע בדיו ובכוחל לעבודה זרה קלפו באוזמל פטור הרושם על עבדו שלא יברח פטור: 
  הלכה טז
המתגודד על המתים ביד פטור ובכלי חייב לעבודה זרה בין ביד ובין בכלי חייב: 
  הלכה יז
כהן גדול שפרע או שפירם או שניטמא לאחד מן הקרובים הרי זה חייב זה הכלל כל טומאה מן המת שהנזיר מגלח עליה לוקה עליה את הארבעים וכל טומאה מן המת שאין הנזיר מגלח עליה אין לוקה עליה את הארבעים אבל כהן הדיוט שמיטמא לשאר מתים או שנכנס לבית הקברות חייב נכנס לשדה שאבד בה קבר בתוכה אינו חייב עד שיהלך את כולה נכנס לבית הפרס או למדוד את ארץ העמים או שיצא לחוצה לארץ מלקין אותו מכות מרדות מכת תורה ארבעים חסר אחת אומדין אותו אם יש בו ללקות לוקה ואם לאו אינו לוקה אבל מכות מרדות אינו כן אלא מכין אותו עד שיקבל או עד שתצא נפשו:  תוספתא מסכת מכות (צוקרמאנדל) פרק ה

תוספתא מסכת מכות (צוקרמאנדל) פרק ה
  
 הלכה א
החוסם את הפרה והמזויג את הכלאים פטור אין לך שהוא חייב אלא הנוהג והמנהיג בלבד ר' אלעזר אומ' נזיר שהניח פיו על פי חבית של יין ושתאה כולה בהתראה אחת אינו חייב אלא אחת מתרין בו ושותה מתרין בו ושותה חייב על כל אחת ואחת וכן היה ר' אלעזר אומ' נטל אשכול של ענבים ואכלן בהתראה אינו חייב אלא חטאת אחת מתרין בו ואוכל מתרין בו ואוכל חייב על כל אחת ואחת אכל הימנו ענבים לחים ויבשים אכל הימנו שני חרצנים וזגא או שסחט ממנו כזית יין ושתה חייב על כל אחת ואחת: 
  הלכה ב
המעלה כזית משתי הלחם לעבודה או בחוץ הרי זה חייב שנ' קרבן ראשית תקריבו אותם לי"י: 
  הלכה ג
אחד המזבח ואחד הנכנס לסך המעלה מבשר חטאת ומבשר אשם ומבשר קדשי קדשים ומבשר קדשים קלים ממותר העומר ומשתי הלחם ומלחם הפנים ומשירי מנחות ומשאור ומדבש עובר בלא תעשה שנ' כי כל שאר וכל דבש לא תקטירו ממנו אשה לי"י ר' יוסי או' חטאתו חטאת ועולה עולה ושלמים שלמים אינו חייב אלא אחת אבל אם חטאת עולה ושלמים חייב על כל אחת ואחת: 
  הלכה ד
המקדש בעל מום למזבח עובר משום חמשה לאוין משום בל תשחוט ומשום בל תקדיש ובל תזרוק את דמו ובל תקטיר את חלבו ובל תקטיר מקצתו שנ' תמים יהיה לרצון כל מום לא יהיה בו ור' יוסי בר יהודה אומ' אף משום בל תקבל את דמו הקדישו ולא שחטו אינו חייב אלא אחת הקדישו ושחטו וזרק את דמו חייב על כל אחת ואחת המקדיש רובע ונרבע מוקצה ונעבד אתנן ומחיר עובר משום כל השמות הללו והרי הן כבעלי מום שקדם הקדישן את מומן ואין יוצאין לחולין אלא על מום קבוע בלבד: 
  הלכה ה
המימר במוקדשין והגוזז במוקדשין והעובד במוקדשין או ששחטן חוץ לזמנן או ששחטן חוץ למקומן עובר בלא תעשה יש תולש שתי שערות עובר משום ארבעה דברים משום נזיר משום מצורע משום יום טוב ומשום מקיף: 
  הלכה ו
הממית את האדם ואת הבהמה ואת החיה ואת העופות בין גדולים בין קטנים בין זכרים בין נקבות אחד חבר מרובה ואחד חבר מועט עובר בלא תעשה שנ' וחובר חבר אחד חובר את הנחש ואת העקרב והמסרס את האדם ואת הבהמה ואת החיה ואת העופות בין גדולים בין קטנים בין זכרים בין נקיבות הרי זה חייב ר' יהודה אומ' מסרס זכרים חייב מסריס נקבות פטור: 
  הלכה ז
העושה עבו' זרה המחתיך והמעמיד הסך והמקנח והמגרר עובר בלא תעשה: 
  הלכה ח
הנותץ אבן אחת מן האולם מן ההיכל מבין האולם ולמזבח ומן המזבח עובר בלא תעשה שנ' ונתצתם את מזבחותם ושברתם את מצבותם לא תעשון כן לי"י אלהיכם: 
  הלכה ט
ר' ישמעאל או' המוחק אות אחת מן השם עובר בלא תעשה שנ' ואבדתם את שמם מן המקום ההוא לא תעשון כן לי"י אלהיכם: 
  הלכה י
המאחר במוקדשין והמופר במוקדשין והמשייר חמץ בפסח והמקיים כלאים בכרם עובר בלא תעשה אבל אינו לוקה את הארבעים לפי שאין בהן מעשה זה הכלל כל שיש בו מעשה לוקה וכל שאין בו מעשה אינו לוקה חוץ מן המימר והמקלל את חבירו בשם: 
  הלכה יא
הנוטל אם מעל הבנים ר' יוסי אומ' משום ר' יוסי הגלילי כל עוברי לא תעשה שעברו על מצות לא תעשה שיש בה קום ועשה אם קיימין את מצות לא תעשה פטורין ואם לאו חייבין: 
  הלכה יב
עבר עבירה שיש בה שני לאוין אין אומדין אותו אומד אחד על שניהם אלא לוקה ומתרפא וחוזר ולוקה אמדוהו שאין יכול לקבל אלא ארבעים אין מוסיפין לו אפילו אחת אבל גורעין ממנו אחת אמדוהו שאין יכול לקבל אלא עשרים אין מוסיפין לו אפילו אחת אבל גורעין ממנו שתים לפיכך אם הוסף לו חזן אפילו רצועה אחת ומת הרי זה גולה על ידו: 
  הלכה יג
אמדוהו שאין יכול לקבל אלא שלש אפילו עומד ומפריץ אין מוסיפין לו אפילו אחת לפיכך אם הוסיף לו חזן אפילו אחת רצועה ומת הרי זה גולה על ידו: 
  הלכה יד
אין אומדין אותו יותר מארבעים דברי ר' יהודה אמ' ר' יוסי במה דברים אמורים בעדות אחת ובהתראה אחת אבל בשתי עדיות ובשתי התראות אומדין אותו אפילו חמשים ואפילו מאה לפיכך אם קילה באחד מהן מלקין אותו אמדוהו שאם ילקה וקילה הוא מלקין אותו שאם יוצא מבית דין קילה הוא מלקין אותו קילה עד שלא לקה מלקין אותו שנ' והכה ונקלה אם משלקה וקילה אין מלקין אותו ובמה הוא קללתו אחד האיש ואחד האשה בריעי דברי ר' מאיר ר' יהודה אומ' האיש בריעי והאשה במים וחכמ' אומ' אחד האיש ואחד האשה בין ברעי בין במים פטור: 
  הלכה טו
מכות בשלשה אחד מכה ואחד מונה ואחד קורא ולא היו מתעלפין עליו רצועה ולא היתה ארוכה אלא קצרה כדי שלא תגיע לציפר נפשו וימות: 
  הלכה טז
אילו הן הלוקין כל עוברי לא תעשה שעברו על מצות לא תעשה שבתורה שיש בה קום ועשה אף על פי שהם חייבין עליה מיתה בידי שמים וכרת בידי שמים מלקין אותן: 
  הלכה יז
מיתה בידי בית דין אין מלקין אותן שנאמר כדי רשעתו מת אינו לוקה משלם ואינו לוקה:  תוספתא מסכת מכשירין (צוקרמאנדל) פרק א

תוספתא מסכת מכשירין (צוקרמאנדל) פרק א
  
 הלכה א
המרעיד את האילן להשיר ממנו משקין ונפלו על תלושין שבו ועל מחוברין שתחתיו בית שמאי אומר' בכי יותן ובית הלל אומ' על התלושין בכי יותן ועל המחוברין אינן בכי יותן: 
  הלכה ב
אמר ר' יוסי בר' יהודה לא נחלקו בית שמאי ובית הלל על המרעיד את האילן להשיר הימנו משקין ונפלו על התלושין שבו ועל מחוברין שתחתיו שאינן בכי יותן ועל שפקין משנגבו שאינן בכי יותן על מה נחלקו על המרעיד את האילן להשיר מהן אוכלין ונפלו מבד לבד ומסוכה לחברתה באותו אילן שבית שמאי אומרים בכי יותן ובית הלל אומרים אינן בכי יותן: 
  הלכה ג
אמרו בית הלל לבית שמאי הכל מודין במעלה שק אחד מעודר ונתנו על גב הנהר שאף על פי שהמים יורדין מצד העליון לתחתון שאינן בכי יותן אמרו להן בית שמאי אי אתם מודין במעלה שני שקין מעודרון ונתן זה על גבי זה שהמים יורדין מן העליון לתחתון שהתחתון בכי יותן: 
  הלכה ד
ר' יוסי אומר אחד שק אחד ואחד שני שקין בית שמאי אומ' בכי יותן ובית הלל אומר' אינן בכי יותן ר' יהודה אומר ר' אליעזר אומר זה וזה בכי יותן ר' יהשע אומר זה וזה אינן בכי יותן ור' עקיבא אומר התחתון בכי יותן והעליון אינו בכי יותן: 
  הלכה ה
הממחיק את הגג ואת הכרישה אף על פי שהמים יורדין מצד העליון לתחתון אינן בכי יותן נתלשו הרי זה בכי יותן ר' יוסי אומר זב וטמא שהיו מהלכין בדרך וירדו גשמים על שערו ועל כסותו אף על פי שהמים נתלשין מצד העליון לתחתון אלו טהורין שאין נחשבים אלא לאחר שיצאו מכולו יוצא מכולו הרי אלו מוכשרין וטהורין שאין נחשבין אלא לאחר יציאתן: 
  הלכה ו
המסדר קנקנים בכיפה אף על פי שאמרו יתר מלוג אינו בכי יותן לענין מי חטאת אינו חושש שמא שאבו אחרים אמרו משום ר' נחמיה אם היו מחוסנות אינן שואבות: 
  הלכה ז
מי פירות שנפלו לתוכן טיפת מים כל שהן טמאין דברי ר' מאיר וחכמים אומרים הולכין אחר הרוב ר' אלעזר בן יעקב אומר אפילו קורצד שנפל לתוכו טיפת מים כל שהוא טמא נפל לתוכו דבש וחלב הולכין אחר הרוב: 
  הלכה ח
הטורף את גגו והמכבס את כסותו אימתי יודע אם רבו גשמים אם לאו כתחילה הוא מנטף טיפין דקות ועכשיו הוא מנטף טיפין עבות ר' יהודה אומר בתחילה הוא מנטף טיפין מתונות ועכשיו טורד טפה אחר טפה מצא בה בשר הולכין אחר הרוב הטבחין מחרוזות הולכין אחר הרוב אוכלי בשר מצא בה תינוק מושלך מחצה על מחצה מטילין עליו שני חומרין ר' יהודה אומר אם היתה שם גויה אחת או שפחה אחת היא חשודה להשליך:  תוספתא מסכת מכשירין (צוקרמאנדל) פרק ב

תוספתא מסכת מכשירין (צוקרמאנדל) פרק ב
  
 הלכה א
חבית שהיא מלאה פירות ונתונה בתוך משקין אמר ר' יוסי במה דברים אמורים בשל חרס אבל בשאר כל הכלים אין שואבין וכלי אבן הרכין הרי הוא ככלי חרס: 
  הלכה ב
סדין ששטחו על גבי סילון של יוצר להטיח בו את חטיו אם מחמת המים בכי יתן אם מחמת הסדין אינו בכי יותן: 
  הלכה ג
המרביץ את ביתו במים טמאין ונתן בו שובלין וטננו אם יש עליהם משקה טופח הרי זה בכי יותן ואם לאו אינו בכי יותן ר' שמעון אומר אף על פי שיש עליו משקה טופח אינו בכי יותן מודים חכמים לר' שמעון במרביץ את גרנו שהוא בכי יותן ובמשכים להביא פסול אם בשביל שיטח עליהן הרי זה בכי יותן ואם בשביל שילך למלאכתו אינו בכי יותן: 
  הלכה ד
בהמה שירדה מאליה מים העולין בפיה ובסימפיה בכי יותן בידה וברגלה אינן בכי יותן ר' יהודה אומר המים העולין ברגלי האדם לעולם טמאין ר' שמעון בן אלעזר אומר מים העולין ברגלי בהמה טמאה לעולם טמאין: 
  הלכה ה
הממלא בחבית המים העולין באחריה ובחבל המכונן על צוארה ובחבל של צרכה אינן בכי יותן מי חטאת אינו חושש שמא לא נתמלא בכלי: 
  הלכה ו
עריבה שירד דלף לתוכה הנתזין והצפין בכי יותן נטלן לשפכן בית שמאי אומ' בכי יותן ובית הלל אומרים אינן בכי יותן במה דברים אמורים בטהורה אבל בטמאה הכל מודים שהוא בכי יותן דברי ר' מאיר ר' יוסי אומר אחד טהורה ואחד טמאה בית שמאי אומרים הרי הן בכי יותן ובית הלל אומרים אינן בכי יותן: 
  הלכה ז
הנוגע בנבלה בתוך המקוה טמא וטהור בעלייתו הנוגע במשכב ומושב בית המקוה טמא וטהור בעלייתו זב שדרס על גבי משכב ומושב בתוך המקוה טמא וטהור בעלייתו: 
  הלכה ח
פירות שנפלו לתוך אמת המים ופשט מי שידיו טמאות ונטלן ידיו טמאות והפירות טהורין ואם חשב שידחו ידיו טהורות ופירות בכי יותן: 
  הלכה ט
הממלא בקילון פירש ר' עקיבא אם נגבו מיד טהורין ואם לא נגבו אפילו עד שלשים יום טמאין סתמן שלשה ימים: 
  הלכה י
עצים שבלעו משקין טמאין וירדו להן גשמים ורבו טמאין אבא יוסי בן דסאי ור' יוסי בן המשולם אומרים רבו טהורין יסיקן אפילו בידים טמאות הוציאן שירדו עליהן גשמים ורבו טהורין לא יסיקן אלא בידים טהורות: 
  הלכה יא
ר' שמעון אומר אם היו לחין והסיקן ורבו משקין היוצאין מהן על כוס שבלעו טהורין מקל וחומר ומה אם מי גשמים שהן עלולין לקבל טומאה הרי הן מטהרין ברוב מי פירות שהן עלולין לקבל טומאה אינו דין שיטהרו ברוב אמרו לו לא אם אמרת בגשמים שמטהרין את הטמאים תאמר במי פירות שאין מטהרין את הטמאין: 
  הלכה יב
הטובל בים או בנהר אף על פי שהפליג יותר ממיל הרי זה בכי יותן עבר בנהר אחר דחאו חברו או שירדו עליו גשמים ורבו טהרו שניים את הראשונים: 
  הלכה יג
התרנגולה והמדיכה שהיו בהן מים טמאין והטבילן ראשונים טהרו מלטמא והשניים הוכשרו מלקבל טומאה העושה צפור במים הנתזין ואת שבה אינן בכי יותן דברי ר' מאיר ר' יהודה אומר זה וזה בכי יותן ר' יוסי אומר הניתזין אינן בכי יותן ואת שבו הרי זה בכי יותן והעושה אמה בפירות אינן בכי יותן: 
  הלכה יד
המודד את הבור בין לעומקו בין לרוחבו אינו בכי יותן אמר לו ר' טרפון מה לי כשמדדו לעומקו מה לי כשמדדו לרחבו אמר לו כשמודדו לעומקו רוצה למשקה שברושם כשמדדו לרחבו אינו רוצה במשקה שברושם אמר לו אם כן יהא משקה שברושם טמא למשקה שברושם טהור אמר לו אי אתה מודה שהממלא בחבית והמים העולין אחריה בחבל שהוא מכונן על צוארה ובחבל של צורכה שהן בכי יותן שאין המים נופלין לתוכה עד שיגעו לאחוריה אם כן אי אפשר למשקה שברושם עד שיהא למטה מן הרושם חזר ר' טרפון להיות שונה כדברי ר' עקיבא: 
  הלכה טו
שלשל חבל לבור לידע אם יש בו מים בכי יותן ידיו ורגליו אינן בכי יותן שלשל את המטלית להעל בה דלי או קיתון וכלכלה להשיב עליה תרנגולת אינן בכי יותן ואם ניער הרי הוא בכי יותן: 
  הלכה טז
הוציא מסמר לגשמים לכבותו אינו בכי יותן אם בשביל לצורפו הרי הוא בכי יותן המניח את האוד לגשמים לכבותו אינו בכי יותן אם בשביל פחם הרי זה בכי יותן:  תוספתא מסכת מכשירין (צוקרמאנדל) פרק ג

תוספתא מסכת מכשירין (צוקרמאנדל) פרק ג
  
 הלכה א
המעלה האגודות לגג בשביל שימתינו להיות אוגד בהן הרי זה בכי יותן ר' יהודה אומר אינו בכי יותן המעלה לגג ללותתן בטל ובגשמים הרי זה בכי יותן העלן מפני הכנימה וירדו עליהן גשמים אם צמח בכי יותן ור' יהודה אומר אי אפשר שלא לצמח אלא עודהו טל וגשמים עליהן חישב עליהן הרי זה בכי יותן אם לאו אינו בכי יותן: 
  הלכה ב
חרש שוטה וקטן שהעלו פירותיהן לגג ללותתן בטל ובגשמים הרי זה בכי יותן העלו מפני הכנימה וירד עליהן טל וגשמים אף על פי שחישבו אינן בכי יותן שיש להן מעשה ואין להן מחשבה: 
  הלכה ג
חילפתא בן קוינא אומר שום בעל בכי טמא מפני שמרבצין עליו במים ואחר כך קולעין אותו אמרו חכמים אם כן יהא טמא לחילפתא בן קוינא וטהור לכל ישראל: 
  הלכה ד
יהשע בן פרחיה אומר חטים הבאות מאלכסנדריא טמאו מפני אנטליא שלהן אמרו חכמים אם כן יהיו טמאות ליהשע בן פרחיה וטהורות לכל ישראל: 
  הלכה ה
אמר ר' יוסי בראשונה היו הבכרות של קשואין ושל דלועין שבצפורי טמאות מפני שמקנחין אותו בספוג בשעה שעוקרין אותן קבלו עליהן אנשי צפורי שלא יהו עושין כן: 
  הלכה ו
בראשונה היה גריס של פול ושל טופיח ושל צפורי טמא מפני ששורין אותו במים בשעה שגורסין אותו: 
  הלכה ז
הפירות בכל מקום הרי הן בחזקת טהרה אחד הגוי ואחד הכותי ואחד ישראל אף על פי שאמרו אין אדם ראשי לטמא פירותיו התירו לבעל הבית שהיא מטמא דבר מועט ונותן לתוך כפישא: 
  הלכה ח
כל האגדות של כפרים הבאין מבית השוקין טמאין ולא ממקום איגוד אמרו אלא כולם מפני שהיא מתרפרפת וחוזר ואוגדה דברי ר' מאיר רבן שמעון בן גמליאל אומר אם לדברי ר' מאיר האילמות טהורות: 
  הלכה ט
האוג בכל מקום הרי הוא בחזקת טמאות הקשואין והדלועין התלויין בגמי על פתחי חניות הרי אלו טמאין: 
  הלכה י
ירק הנמכר עם טרכסימון לפני חנוני הרי זה טמא מפני שמזלפין עליו מים בשעה שמוכרין אותו ואתרוגי קיסרי הרי אלו בחזקת טהרה ביצי חנוני שמוכר בהן לח ויבש הרי אלו טמאין דברי ר' מאיר ור' יהודה מטהר: 
  הלכה יא
אמר ר' שמעון בן אלעזר לא שהיה ר' מאיר מטמא לח ויבש אלא שהתינוק מטמאן במשקה שבצלוחית כל הביצים בחזקת טהרה וביצת הבלן בחזקת טומאה: 
  הלכה יב
כיצד צדין דגים בחזקת טהרה בין שצדן בחרם ובין שצדן בכפיפה ובין שצדן במצודה ניער את המצודה עליהן הרי אלו בחזקת טהרה ולעולם הן בחזקת טומאה עד שיתכוין לצוד בטהרה ואין עם הארץ נאמן לומר לא נערתי את המצודה עליהן: 
  הלכה יג
דם השחין ובעביות ותמצות בשר ומי פירות והמלח שנמתחו מטמאין ולא מכשירין מי רגלי בהמה לא מטמאין ולא מכשירין אמר ר' יוסי בר' יהודה קבלן בכלי הרי הן מכשירין אמר ר' יוסי אמר לי אונימיס אחיו של יהשע הגרסי: 
  הלכה יד
השוחט את העורב להתלמד בה דמו מוכשר ור' אליעזר אומר כל דם השחיטה לעולם מוכשר דם המת מטמא בכל שהוא דברי ר' מאיר ור' יוסי אומר ברביעית אמר רבי נראין דברי ר' מאיר בטומאה קלה לטמא אחד ולפסול אחד ודברי ר' יוסי בטומאה חמורה לטמא שנים ולפסול אחד: 
  הלכה טו
משקה המת טהורין חוץ מדמו וכל מראה דמים במת הרי אלו טמאין אמר ר' יהשע בן קבוסאי כל ימי הייתי קורא מקרא הזה והזה הטהור על הטמא ולא מצאתיו אלא באוצרה של יבנה בלבד ומאוצרה של יבנה למדתי טהור אחד מזה על מאה טמאין:  תוספתא מסכת מנחות (צוקרמאנדל) פרק א

תוספתא מסכת מנחות (צוקרמאנדל) פרק א
  
 הלכה א
רבי שמעון אומר כל המנחות שנקמצו שלא לשמן כשרות ועלו לבעלים לשם חובה שאין המנחות דומות לזבחים מחבת לשום מרחשת מעשיה מודיעים עליה לשום מחבת מרחשת לשום בלולה מעשיה מודיעין עליה לשום מרחשת אבל זבחים אין כאן אלא מעשה אחד לכולן ושחיטה אחת לכולן: 
  הלכה ב
חומר בשחיטה שאין בקמיצה ובקמיצה שאין בשחיטה שהשחיטה קבוע לה צפון וקבוע לה מקום בצואר ונוהגת בכל הקרובים ואוסרת חולין בפנים וקדשים בחוץ וחייבין עליה בחוץ מה שאין כן בקמיצה חומר בקמיצה שהקמיצה טעון כהן וכלי שרת מה שאין כן בשחיטה קמיצה בכלי ושחיטה אפילו בקרומית של קנה: 
  הלכה ג
חמר בשחיטה שאין במליקה ובמליקה שאין בשחיטה שהשחיטה דוחה את השבת ואת הטומאה ונוהגת בציבור כיחיד טעונה כלי וטעונה צפון מה שאין כן במליקה חומר במליקה שהמליקה טעונה כהן כשר מה שאין כן בשחיטה: 
  הלכה ד
חומר בקמיצה שאין במליקה ובמליקה שאין בקמיצה שהקמיצה דוחה את השבת ודוחה את הטומאה ונוהגת בצבור כיחיד וטעונה כלי מה שאין כן במליקה חומר במליקה שהמליקה קבוע לה מקום בצואר ונוהגת בכל הקרבין מה שאין כן בקמיצה: 
  הלכה ה
ר' אליעזר אומר אפילו רגלו אחת על גבי הרצפה ורגלו אחת על גבי לבנה רגלו אחת על גבי הרצפה ורגלו אחת על גבי כלים אם ינטל הכלי ויוכל לעמוד בפני עצמו כשר ואם לאו פסול: 
  הלכה ו
טמא מת ומחוסר כפורים וטבול יום אין הציץ מרצה על טומאת הגוף על מה הציץ מרצה על טומאת הדם ועל הקמיצה ועל הנסכים: 
  הלכה ז
מחוסר בגדים כהן גדול משמש בשמונה כלים וההדיוט בארבעה ואם שמש כהן גדול בארבעה והדיוט בשמונה ועבד עבודתו פסולה עבד עבודת זהב בבגדי לבן ועבודת לבן בבגדי זהב ועבד עבודתו פסולה: 
  הלכה ח
היו מרושלין ומסולקין או שהיו משוחקין ועבד עבודתו כשרה לבש שתי כתנות ושתי מכנסים ושני אבנטים או שהיו מקורעין או שחסר אחת מהן או שנתן רטייה על גבי בשרו תחת בגדיו ועבד עבודתו פסולה: 
  הלכה ט
שלא רחוץ ידים ורגלים כיצד מקדש ידיו ורגליו בכלי שרת בפנים קידש ידיו ורגליו בכלי שרת בחוץ או מכלי חול בפנים או שטבל במי מערה ועבד עבודתו פסולה: 
  הלכה י
כיצד הוא מקדש נותן יד ימינו על גבי רגל ימינו שמאלו על גבי רגל שמאלו משפשף ומרחיץ משפשף ומרחיץ ר' יהודה אומר אפילו שתי ידים זו על גב זו מקדש אמרו לו אי אפשר לכן: 
  הלכה יא
כהנים שלא טבלו ולא קדשו ידיהם ורגליהם וכן כהן גדול שטבל ולא קידש ידיו ורגליו בין עבודה לעבודה ובין בגדים לבגדים ועבד עבודתו כשרה אבל כהנים שלא טבלו ולא קדשו ידיהם ורגליהם וכן כהן גדול שטבל ולא קדש ידיו ורגליו מן הבקר ועבד עבודתו פסולה: 
  הלכה יב
אחד כהן גדול ואחד כהן הדיוט ששמשו שחרית שלא רחוץ ידיהם ורגליהם הרי אלו חייבים מיתה שנ' בבואם אל אוהל מועד ירחצו מים ולא ימותו: 
  הלכה יג
היה עומד ומקריב כל הלילה לאורה טעון קידוש ידים ורגלים ר' אומר אין הלינה פוסלת בקידוש ידים ורגלים ר' אלעזר בר' שמעון אומר אפילו הוא פוסק בעבודה שלשה ימים אין הלינה פוסלת בקידוש ידים ורגלים: 
  הלכה יד
ישב על גבי הרצפה פסול שנ' לעמוד לשרת עמד על גבי לבינה פסול שנ' ככל אחיו הלוים: 
  הלכה טו
קמץ בשמאל פסול בן בתירה אומר יחזיר ויחזור ויקמוץ בימין אמר ר' אלעזר בר' שמעון כך היה ר' יהודה בן בתירא אומר בכל הפסולין ר' יוסי בן יאסין ור' יהודה נחתום אומר' במה דברים אמורים בזמן שלא קידש קומץ בכלי אבל אם קידש קומץ זה בכלי הכל מודים שלא יחזור ר' אומר בין כך ובין כך יחזיר שאין כלי מקדש קומץ שלא נקמץ מבירתו: 
  הלכה טז
כיצד סדר מנחות היה מביאין מתוך ביתו בכלי כסף ובכלי זהב נותנה בתוך כלי שרת ומקדשה בתוך כלי שרת ונותן שמנה ולבונה עליה נכנס ומגישה בקרן מזרחית דרומית לדרומה של קרן מנחה במזבח ודיו ומסלק את לבונתה מצד אחד וקומץ ממקום השמן ונותנו בתוך כלי שרת ומקדשו בתוך כלי שרת ומלקט את הלבונה ונותנה על גביו ומעלה אותו על גבי המזבח ומולחו ונותנו על גבי המזבח האישים והשריים נותנין לכהנים: 
  הלכה יז
רשאין כהנים ליתן בשיירי מנחות יין שמן ודבש ואסורין לחמץ כיצד הוא עושה פושט אצבעותיו על פיסת ידיו ובפכין ממתין ממעלה למטה ריבה שמנה וחיסר שמנה ריבה סולתה וחיסר סולתה פסולה ריבה לבונתה כשרה מועט לבונתה אפילו שני קרטין כשרה דברי ר' יהודה ר' שמעון אומר הקומץ והלבונה שחיסר אפילו כל שהוא פסולה אחד מנחת ישראל ואחד מנחת כהנים אלא שמנחת כהנים כולה כליל לאישים שנ' וכל מנחת כהן כליל תהיה לא תאכל:  תוספתא מסכת מנחות (צוקרמאנדל) פרק ב

תוספתא מסכת מנחות (צוקרמאנדל) פרק ב
  
 הלכה א
הקומץ את המנחה לאכול שיריה בחוץ או כזית משיריה בחוץ להקטיר קומצה בחוץ או כזית מקומצה לחוץ להקטיר לבונתה בחוץ או כזית מלבונתה בחוץ פסול ואין בו כרת לאכול שיריה למחר או כזית משיריה למחר להקטיר קומצה למחר או כזית מקומצה למחר להקטיר לבונתה או כזית מלבונתה למחר פגול וחייבין עליו כרת: 
  הלכה ב
כל המנחות שקמצו שלא בשמן הוליך והקטיר חוץ לזמנן או שקמצן חוץ לזמנן הוליך והקטיר שלא לשמן פיגל וחייבין עליו כרת ובלבד שיקרב המתיר כמצותו: 
  הלכה ג
כיצד קרב המתיר כמצותו קמץ בשתיקה ונתן בכלי והוליך והקטיר חוץ לזמנן או שקמצן חוץ לזמנן ונתן הכלי והוליך והקטיר בשתיקה או שקמץ ונתן בכלי והוליך והקטיר בשתיקה זהו שקרב המתיר כמצותו: 
  הלכה ד
כיצד לא קרב המתיר כמצותו קמץ חוץ לזמנו ונתן בכלי והוליך והקטיר חוץ לזמנו או שקמץ חוץ לזמנו ונתן בכלי והוליך והקטיר חוץ למקומו או שקמץ ונתן בכלי הוליך והקטיר חוץ למקומו בין שהקדים מחשבת זמן למחשבת מקום ובין שהקדים מחשבת מקום למחשבת זמן פסול ואין בו כרת ר' יהודה אומר אף בזה הקדים מחשבת זמן למחשבת מקום פגול וחייבין עליו כרת קדמה מחשבת מקום למחשבת זמן פסול ואין בו כרת: 
  הלכה ה
כיצד קדמה ממחשבת זמן למחשבת מקום קמץ חוץ לזמנו ונתן בכלי והוליך והקטיר חוץ למקומו כיצד קדמה מחשבת מקום למחשבת זמן קמץ חוץ למקומו ונתן בכלי והוליך והקטיר חוץ לזמנו: 
  הלכה ו
מנחת חוטא ומנחת קנאות שקמצן שלא לשמן פסול ואין בו כרת מפני שלא קרב המתיר כמצותו: 
  הלכה ז
הקומץ את המנחה לאכול שיריה בחוץ להקטיר קומצה למחר לאכול שיריה למחר להקטיר קומצה בחוץ בין שהקדים מחשבת זמן למחשבת מקום ובין שהקדים מחשבת מקום למחשבת זמן פסול ואין בו כרת ר' יהודה אומר אף בזה הקדים מחשבת זמן למחשבת מקום פגול וחייבין עליה כרת הקדים מחשבת מקום למחשבת זמן פסול ואין בו כרת: 
  הלכה ח
כל המנחות שקמצן חוץ לזמנן או שקבלו פסולין את הקומץ וקטרוהו בשתיקה או שלן הקומץ וקטרו בשתיקה או שיצא קומץ חוץ לקלעים וקטרו בשתיקה אפילו חוץ לזמנו פסול ואין בו כרת: 
  הלכה ט
הקומץ את המנחה לאכול שיריה כזית היום וכזית למחר להקטיר מקומצה כזית בחוץ וכזית בפנים פסול ואין בו כרת לאכול משיריה כזית בחוץ וכזית בפנים להקטיר מקומצה כזית היום וכזית למחר פגול וחייבין עליו כרת: 
  הלכה י
הקומץ את המנחה לאכול משיריה כחצי זית בחוץ וכחצי זית בפנים להקטיר מקומצה כחצי זית בחוץ וכחצי זית בפנים כשר וכן למחר כשר: 
  הלכה יא
הקומץ את המנחה לאכול משיריה כזית בחוץ וכחצה זית בפנים בין שהקדים מחשבת זמן למחשבת מקום ובין שהקדים מחשבת מקום למחשבת זמן פסול ואין בו כרת ר' יהודה אומר אף בזה הקדים מחשבת זמן למחשבת מקום פגול וחייבין עליו כרת הקדים מחשבת מקום למחשבת זמן פסול ואין בו כרת: 
  הלכה יב
הקומץ את המנחה לאכול משיריה כחצי זית בחוץ ולהקטיר מקומצה כחצי זית בחוץ לאכול משיריה כחצי זית למחר ולהקטיר מקומצה כחצי זית למחר לאכול משיריה כחצי זית בחוץ ולהקטיר מקומצה כחצי זית למחר כשר שאין קמיצה והקטרה מצטרפין זה עם זה אבל קמיצה וקמיצה הקטרה והקטרה מצטרפה זה עם זה: 
  הלכה יג
כיצד קומץ את המנחה לאכול משיריה כזית בחוץ וכזית למחר להקטיר מקומצה כחצי זית בחוץ כחצי זית למחר פסול ואין בו כרת מפני שקמיצה וקמיצה הקטרה והקטרה מצטרפין זה עם זה: 
  הלכה יד
הקומץ את המנחה לאכול משיריה כחצי זית למחר בשעת הקטרה חישב עוד להקטיר מקומצה כחצי זית למחר פיגול וחייבין עליו כרת מפני שקמיצה והקטר מצטרפין זה עם זה לפגל: 
  הלכה טו
הקומץ את המנחה להקטר מקומצין כחצי זית למחר כשר שאין פחות מכזית מפגל ופוסל בכל מקום: 
  הלכה טז
הקומץ את המנחה לאכול קומצה ולהקטיר שיריה לאכול דבר שאין דרכו לאכול ולהקטיר דבר שאין דרכו להקטיר כשר ור' יהודה פוסל להניח קמצה ושיריה למחר או להוציאן לחוץ כשר ור' יהודה פוסל ר' אלעזר אומר ר' אליעזר פוסל ור' יהושע מכשיר אמר ליה ר' יהודה ומה אם הניח הקומץ למחר אינו פוסל וחכמים אומרים זה וזה כשר אין לך שהוא פסול אלא מחשבת קמיצה והקטרה בלבד:  תוספתא מסכת מנחות (צוקרמאנדל) פרק ג

תוספתא מסכת מנחות (צוקרמאנדל) פרק ג
  
 הלכה א
השוחט שני כבשים לאכול אחת מן החלות למחר להקטיר שני בזיכין לאכול אחד מן הסדירין למחר פגול וחייבין עליו כרת דברי ר' מאיר וחכמים אומרים זה פגול וחייבין עליו כרת והשני פסול ואין בו כרת: 
  הלכה ב
שני בזיכי לבונה שנטמאה אחד מהן יקרב בטומאה וחברו יקרב בטהרה ר' יהודה אומר אין קרבן צבור חלוק אלא שניהם יקרבו בטומאה: 
  הלכה ג
הקומץ והלבונה שנטמא אחד מהם שניהם יצאו לבית השרפה: 
  הלכה ד
היה מקריב שתי הלחם ונטמאו בידו אומרין לו הוי פקח ושתוק: 
  הלכה ה
היה מקריב שני סדרים ונטמאו בידו אומרים לו הוי פקח ושתוק היה מקריב שני בזיכין ונטמאו בידו אומרים לו הוי פקח ושתוק היה מקריב מנחת כהנים ומנחת כהן משיח ונטמאו בידו אומרין לו הוי פקח ושתוק: 
  הלכה ו
היה מקריב מנחת פרים וכבשים ונטמאה בידו אומר ומביאים אחרת תחתיה אין שם אלא היא אומרים לו הוי פקח שתוק: 
  הלכה ז
היה מקריב את העומר ונטמאה אומר' ומביאין אחרת תחתיה אין שם אלא הוא אומרים לו הוי פקח ושתוק דברי ר' אלעזר בר' שמעון ר' אומר בין כך ובין כך אומרים לו הוי פקח ושתוק שהעומר שקצרוהו שלא כמצותו פסול: 
  הלכה ח
תודה מעכבת ומפגלת את הלחם והלחם מעכב ואין מפגל את התודה כבשים מעכבין ומפגלין את הלחם והלחם מעכב ואין מפגל את הכבשים הזבח מפגל את הנסכים משקדשו בכל דברי ר' מאיר ואין נסכים מפגלין את הזבח: 
  הלכה ט
קמץ בשתיקה וכשהוא בא להקטרה הקטיר את הקומץ בשתיקה ואת הלבונה חוץ לזמנה פגול וחייבין עליו כרת דברי ר' מאיר וחכמים אומרים אין בו כרת עד שיפגל בכל המתיר דברי ר' מאיר אימתי בזמן שיקריב מתיר כמצותו אבל לן או שנפסל או שיצא חוץ לקלעים או שהקטירו פוסלין את אחד מהן אפילו חוץ לזמנו פסול ואין בו כרת: 
  הלכה י
הקטיר את אחד מהן אפילו חוץ לזמנו פסל ואין בו כרת הקטיר את אחד מהן היום על מנת להקטיר מחברו למחר הכל מודים שפיגול וחייבין עליו כרת: 
  הלכה יא
שני בזיכי לבונה שהקטיר הראשון בשתיקה והשני חוץ לזמנו פגול וחייבין עליו כרת דברי ר' מאיר וחכמים אומרים אין בו כרת עד שיפגל בכל המתיר דברי ר' מאיר אימתי בזמן שקרב השני כמצותו אבל לן או שנפסל או שיצא חוץ לקלעים או שהקטירו פסולין את אחד מהן אפילו חוץ לזמנו פסול ואין בו כרת הקטיר את אחד מהם על מנת להקטיר מחברו למחר הכל מודים שפגול וחייבין עליו כרת: 
  הלכה יב
שני כבשי עצרת ששחט הראשון בשתיקה והשני חוץ לזמנו פגול וחייבין עליו כרת דברי ר' מאיר וחכמים אומרים אין בו כרת עד שיפגל בכל המתיר דברי ר' מאיר אימתי בזמן שקרב השני במצותו אבל לן או שנפסל או שיצא חוץ לקלעים או ששחטו פסולין וזרקו את דמו של אחד מהן אפילו חוץ לזמנו פסול ואין בו כרת: 
  הלכה יג
שחט את אחד מהם היום על מנת לאכול מחברו למחר הכל מודים שכשר שאין הכבש מפגל ופוסל את חברו בכל מקום:  תוספתא מסכת מנחות (צוקרמאנדל) פרק ד

תוספתא מסכת מנחות (צוקרמאנדל) פרק ד
  
 הלכה א
מנחה שלא נקמצה שנתערבה במנחה שנקמצה אם יכול לקמוץ מזו שלא נקמצה בפני עצמה כשרה ואם לאו פסולה ויקטיר קומצה של ראשונה: 
  הלכה ב
הקומץ שנתערב בשירים הרי זה לא יקרב ואם קרב כשר ר' אליעזר אומר יקרב נתערב בשירי מנחה אחרת או במנחה שלא נקמצה הרי זה לא יקרב ואם קרב כשר ר' אליעזר אומר יקרב נתערב במנחת כהנים ובמנחת כהן משיח ובמנחת נסכים וכן מנחת כהנים וכן מנחת כהן משיח ומנחת נסכים שנתערבו זו בזו הרי אלו יקרבו ולא עוד אלא שני כהנים מביאין את מנחותיהן בכלי אחד ומקריבין אותן לגבי מזבח מפני שכולו כליל לאישים: 
  הלכה ג
נתערבה במנחת פרים אלים וכבשים הרי אלו יקרבו ר' יהודה אומר לא יקרבו מפני שזו בלילתה עבה וזו בלילתה רכה והן בולעות זו מזו: 
  הלכה ד
חרב שנתערב בבלול הרי זה יקרב ר' יהודה אומר לא יקרב מפני שבולע ממנו: 
  הלכה ה
אמר ר' יוסי רואה אני את דברי ר' אליעזר שאמר אם אין קומץ אין שירים אף על פי שאין שירים יש קומץ מדברי ר' יהשע שאמר אם אין קומץ אין שירים אם אין שירים אין קומץ: 
  הלכה ו
נטמא קומץ או שנפסל או שיצא חוץ לקלעים השירים תעבר צורתם ויצאו לבית השרפה נטמא שרים או שנפסלו או שיצאו חוץ לקלעים ר' אליעזר אומר יקטיר את הקומץ ור' יהשע אומר לא יקטר ואם הקטיר בין בשוגג בין במזיד מודה ר' יהושע שהורצה: 
  הלכה ז
שירים שחסרו עד שלא קרב הקומץ פסולין משקרב הקומץ כשרין רקיקי מנחת ישראל שחסרו עד שלא קרב הקומץ פסולין משקרב הקומץ כשרים חלות תודה ורקיקי נזיר שחסרו עד שלא נזרק דם הזבח פסולין משנזרק דם הזבח כשרין שתי הלחם שחסרו עד שלא נזרק דמן של כבשים פסולין משנזרק דמן של כבשים כשרים: 
  הלכה ח
שני סדרים שחסרו עד שלא הוקטרו בזיכין פסולין משהוקטרו בזיכין כשרים אבל נסכי בהמה שחסרו בין שקרב הזבח ובין עד שלא קרב הזבח כשרים שיביאו נסכים אחרים למלאתן: 
  הלכה ט
קמץ בשתיקה ויצא הקומץ חוץ לקלעים וקטרן בשתיקה הרי זה כמות שהיה מועלין בשירים ואין חייבין עליהם משום נותר ומשום טמא נטמא הקומץ וקיטרו בשתיקה אין מועלים בשירים אבל חייבין עליהם משום נותר ומשום טמא שהציץ מרצה על הטמא ואין הציץ מרצה על הלן ולא על היוצא: 
  הלכה י
קמץ בשתיקה ויצא שרים חוץ לקלעים והקטיר הקומץ בשתיקה ר' אליעזר אומר הרי זה כמו שהיה מועלין בשירים ואין חייבין עליהם משום נותר ומשום טמא ר' עקיבא אומר הורצה הציץ על היוצא ואין בשירים אבל חייבין עליהם משום נותר ומשום טמא: 
  הלכה יא
נטמאו השירים והקטיר את הקומץ בשתיקה הכל מודים שאין מועלין בהם אבל חייבין עליהם משום נותר ומשום טמא שהציץ מרצה על הטמא ואין מרצה לא על הלן ולא על היוצא: 
  הלכה יב
קמץ בשתיקה ויצא קומץ חוץ לקלעים וקיטרו חוץ לזמנו או שקמצו חוץ לזמנו ויצא קומץ חוץ לקלעים וקטרו בשתיקה או שקמץ חוץ לזמנו ויצא חוץ לקלעים קיטרו חוץ לזמנו מועלין בשירים ואין חייבין עליהן משום פיגול: 
  הלכה יג
נטמא הקומץ וקטרו חוץ לזמנו עדיין מועלין בשירים וחייבין עליהן משום פגול שהציץ מרצה על הטמא ואין מרצה לא על הלן ולא על היוצא: 
  הלכה יד
קמץ בשתיקה ויצאו שירים חוץ לקלעים והקטיר את הקומץ חוץ לזמנו או שקמץ חוץ לזמנו ויצאו שירים חוץ לקלעים והקטיר את הקומץ בשתיקה או שקמץ חוץ לזמנו ויצאו שירים חוץ לקלעים והקטיר את הקומץ חוץ לזמנו ר' אליעזר אומר הרי זה כמות שהיה מועלין בשירים ואין חייבין עליהן משום פיגול ר' עקיבא אומר הורצה הציץ על היוצא עדיין מועלין בשירים וחייבין עליהן משום פיגול נטמאו השירים והקטיר את הקומץ חוץ לזמנו הכל מודים שעדיין מועלים בשירים וחייבין עליהם משום פגול שהציץ מרצה על הטמא ואינו מרצה לא על הלן ולא על היוצא: 
  הלכה טו
שתי הלחם שיצאו חוץ לקלעים ונזרק דמן של כבשים חוץ לזמנו ר' אליעזר אומר אין חייבים על לחם זה משום פיגול ר' עקיבא אומר חייבין על לחם זה משום פיגול וחכמים אומרים הקומץ טעון כלי שרת כיצד קומצו מתוך כלי שרת ונותנו תוך כלי שרת ומקדשו לתוך כלי שרת אם לא קדשו בתוך כלי שרת פסל ר' אלעזר בר' שמעון אומר אפילו קומצו מתוך כלי שרת ומולחו ונותנו על גבי האישים כשר:  תוספתא מסכת מנחות (צוקרמאנדל) פרק ה

תוספתא מסכת מנחות (צוקרמאנדל) פרק ה
  
 הלכה א
שני כבשי עצרת מעכבין זה את זה מת אחד מהם או שברח או שנעשה טרפה יקח זוג לשני שחט את אחד מהם לשמו יקח זוג לשני נשחטו שניהם שלא לשמן יביא שנים כתחילה ויניף הלחם עמהם מהו לזרוק את הדם ביום טוב יזרק ומותר באכילה ובשבת לא יזרק ומותר בהנאה ואם זרק את הדם בין בשוגג בין במזיד הבשר יאכל ויקטיר אימורים למוצאי שבת: 
  הלכה ב
השוחט שתי חטאות לציבור ואין צריך אלא אחת חייב על האחרונה שתי עולות לצבור ואין צריכין אלא אחת חייב על האחרונה חטאת צבור ששחטה בשבת שלא לשמה הרי זה חייב ויקטיר אימורין: 
  הלכה ג
עולת צבור ששחטה בשבת שלא לשמה הרי זה חייב ויקטיר אימורין לערב חטאת יחיד ועולת יחיד ששחטן בשבת לשמן וזרק דמן לשמן הרי זה חייב ועלו לבעלים לשם חובה: 
  הלכה ד
שני כבשי עצרת אין מקדשין את הלחם אלא בשחיטה תודה ואיל נזיר אין מקדשין את הלחם אלא בשתיקה שחטם לשמן זרק דמן לשמן הלחם מקדש שחטן שלא לשמן וזרק דמן שלא לשמן אין הלחם מקדש שחטם לשמן וזרק דמן שלא לשמן הלחם מקודש ואינו מקודש דברי ר' ר' אלעזר בר' שמעון אומר לעולם אין הלחם מקודש עד שישחט לשמם ויזרוק דמם לשמם: 
  הלכה ה
פעמים שהם מפוגלים והלחם מפוגל הם מפוגלין והלחם כשר הם כשרים והלחם מפוגל הם כשרים והלחם כשר שחטם לשמן לאכול מהם למחר הם מפוגלין והלחם מפוגל שחטם שלא לשמן לאכול מהם למחר הם מפוגלים והלחם כשר שחטם לשמם לאכול מן הלחם למחר הם כשרים והלחם כשר: 
  הלכה ו
החמירה תורה מחשבת זבחים ממעשיהם מעשה זבחים ממחשבתן כיצד מחשבת זבחים ממעשיהן השוחט את הזבח לזרוק דמו בחוץ או מקצת דמו בחוץ להקטיר אימורין בחוץ או כזית מאימורין בחוץ לאכול בשרו בחוץ או כזית מבשרו בחוץ פסל ואין בו כרת ואם עשה כן אינו פסול לזרוק דמה למחר או מקצת דמו למחר להקטיר אימוריו למחר או כזית מאימוריו למחר לאכול מבשרו למחר או כזית מבשרו למחר פגול וחייבין עליו כרת ואם עשה כן אינו פיגול: 
  הלכה ז
הקומץ את המנחה לאכול שיריה בחוץ או כזית משיריה בחוץ להקטיר קומצה בחוץ או כזית מקומצה בחוץ להקטיר לבונתה בחוץ או כזית מלבונתה בחוץ פסול ואין בו כרת ואם עשה כן אינו פסול לאכול שיריה למחר או כזית משיריה למחר להקטיר קומצה למחר או כזית מקומצה למחר להקטיר לבונתה למחר או כזית מלבונתה למחר פיגול וחייבין עליו כרת ואם עשה כן אינו פיגל: 
  הלכה ח
כיצד מעשה זבחים ממחשבתן השוחט את הזבח על מנת לזרק ערלים וטמאים את דמו על מנת שיקטרו ערלים וטמאים את אימוריו על מנת שיאכלו ערלים את בשרו כשר ואם עשה כן הרי זה פסול נתן את הניתנין מלמטה למעלה ואת הניתנין מלמעלה למטה את הניתנין בפנים בחוץ ואת הניתנין בחוץ בפנים כשר ואם עשה כן הרי זה פסול: 
  הלכה ט
השוחט את החטאות להכניס מדמה לפנים כשרה חטאת שהכניס מדמה אפילו כל שהוא פסולה הקומץ את המנחה להקטיר מקומצה פחות מכזית למחר כשר הקומץ שחיסר אפילו כל שהוא פסל: 
  הלכה י
כל המנחות שקמצן שלא לשמן כשרות לפכך אם חישב עליו חוץ למקומו פסול ואין בו כרת חוץ לזמנו פיגול וחייבין עליו כרת: 
  הלכה יא
קמץ כהן קמץ הכשר קמץ בימינו קמץ בכלי הקדש כשר לפיכך אם חשב עליו חוץ למקומו פסל ואין בו כרת חוץ לזמנו פיגול וחייבין עליו כרת: 
  הלכה יב
קמץ הכשר ונתן לפסול יחזיר לכשר וכשר ביד הפסול וחשב עליו בין חוץ לזמנו ובין חוץ למקומו אין בו משום פגול ביד הכשר וחישב עליו חוץ למקומו פסול ואין בו כרת חוץ לזמנו פגול וחייבין עליו כרת: 
  הלכה יג
קמץ בימינו ונתן לשמאלו יחזיר בימינו וכשר בשמאלו וחשב עליו בין חוץ לזמנו ובין חוץ למקומו אין בו משם פגול בימינו וחישב עליו חוץ למקומו פסול ואין בו כרת חוץ לזמנו פיגול וחייבין עליו כרת: 
  הלכה יד
קמץ בכלי קודש ונתן לכלי חול יחזיר לכלי קדש וכשר בכלי חול וחישב עליו בין חוץ לזמנו ובין חוץ למקומו אין בו משום פיגול בכלי קודש וחישב עליו חוץ למקומו פסל ואין בו כרת חוץ לזמנו פיגול וחייבין עליו כרת דברי ר' אלעזר ור' שמעון וחכמים אומרים קמץ הכשר ונתן לפסל פסלתו מתנתו קמץ בכלי קדש ונתן לכלי חול פסלתו מתנתו: 
  הלכה טו
קמץ בימינו ונתן לשמאלו פסלתו מתנתו אבל הקומץ מתוך כלי חול ונותן לתוך כלי שרת עד שלא נתן שמנה ולבונתה וחישב עליו בין חוץ לזמנו ובין חוץ למקומו פסול ואין בו משום פיגול משנתן שמנה ולבונתה וחישב עליה חוץ למקומה פסול ואין בו כרת חוץ לזמנו פיגול וחייבין עליו כרת קמץ על שבחוץ ונכנס לפנים יחזור ויקמוץ בפנים וכשר בחוץ וחישב עליו בין חוץ לזמנו ובין חוץ למקומו אין בו משום פיגול בפנים וחישב עליו חוץ למקומו פסל ואין בו כרת חוץ לזמנו פיגול וחייבין עליו כרת: 
  הלכה טז
נתפזר הקומץ על הרצפה יחזור ויאספנו וכשר עד שלא אספו וחשב עליו בין חוץ לזמנו ובין חוץ למקומו אין בו משום פגול משאספו וחישב עליו חוץ למקומו פסול ואין בו כרת חוץ לזמנו פגול וחייבין עליו כרת: 
  הלכה יז
מנחת חוטא ומנחת קנאות שנתן עליה לבונה ולקט את הלבונה וכשרה עד שלא לקט את הלבונה וחישב עליו בין חוץ לזמנו בין חוץ למקומו אין בו משום פגול משלקט את הלבונה וחישב עליה חוץ למקומו פסול ואין בו כרת חוץ לזמנו פגל וחייבין עליו כרת: 
  הלכה יח
כל המנחות שהונפו ולא הוגשו הוגשו ולא הונפו יצק ולא בלל בלל ולא יצק פתת ולא מלח מלח ולא פתת כשרה לפיכך אם חישב עליה חוץ למקומו פסול ואין בו כרת חוץ לזמנו פיגול וחייבין עליו כרת לפיכך הקטיר את הקומץ בפני עצמה ואת הלבונה בפני עצמה או שהקטיר קומצה פעמים כשרה לפיכך אם חשב עליה חוץ למקומו פסל ואין בו כרת חוץ לזמנו פיגול וחייבין עליה כרת זה הכלל אין המנחות נפסלות אלא בארבעה דברים בקמיצה ובהילוך ובמתן כלי ובהקטרה מוסיף עליהן מנחת חוטא ומנחת קנאות שקמצן שלא לשמן הרי אלו פסולין לפכך אם חשב עליה בין חוץ לזמנו ובין חוץ למקומו אין בו משום פגול: 
  הלכה יט
אחד מנחת חוטא ואחד מנחת כל המנחות שקמצן זר ואונן וטבול יום ומחוסר בגדים ומחוסר כיפורים ושלא רחוץ ידים ורגלים ערל וטמא יושב ועמד על גבי כלים ועל גבי בהמה על גבי רגל חברו פסול חישב עליו בין חוץ לזמנו ובין חוץ למקומו אין בו משום פגול: 
  הלכה כ
היה קומץ מבורץ וקמץ ועלה בידו צרור גרגר מלח או קורט של לבונה פסול לפכך אם חשב עליו בין חוץ לזמנו ובין חוץ למקומו אין בו משום פגול: 
  הלכה כא
קמץ הזר פסול קמץ בשמאלו קמץ בכלי חול פסול לפכך אם חשב עליו בין חוץ לזמנו ובין חוץ למקומו אין בו משום פגול ריבה שמנה וחיסר שמנה ריבה סולתה וחיסר סולתה פסולה לפכך אם חשב עליו בין חוץ לזמנו בין חוץ למקומו אין בו משום פגול: 
  הלכה כב
קמץ שלא ממקום השמן ושלא ממקום הלבונה או שלא נתן עליה לבונה אפילו כל שהוא פסולה לפכך אם חשב עליה בין חוץ לזמנו ובין חוץ למקומו אין בו משום פיגול: 
  הלכה כג
מנחת חוטא ומנחת קנאות שנתן עליה שמן פסולה לפכך אם חשב עליה חוץ לזמנו וחוץ למקומו פסול אין בו משום פגול: 
  הלכה כד
נטל בכלי ונתן עליה כשירה לפכך אם חישב עליה חוץ למקומו פסול ואין בו כרת חוץ לזמנו פיגול וחייבין עליו כרת זה הכלל אין הפיגול נוהג אלא בדבר הראוי לעבודה ובמקום הראוי לעבודה:  תוספתא מסכת מנחות (צוקרמאנדל) פרק ו

תוספתא מסכת מנחות (צוקרמאנדל) פרק ו
  
 הלכה א
אלו שהן טעונין מלח איברי עולה ואימורי קדשי קדשים ואימורי קדשים קלים וקומץ ולבונה ומנחת כהנים ומנחת כהן משיח ועולת העוף אבל הדם והיין והעצים והקטורת אין טעונים מלח: 
  הלכה ב
בשלשה מקומות היתה מלח ניתנה בלשכת מלח ועל גבי הכבש ובראשו של מזבח קרן דרומית מערבית: 
  הלכה ג
המלח שבלשכת הגזית היו מולחין בו את העורות שעל גבי הכבש היו מולחין בה את האיברים שבראשו של מזבח קרן דרומית מערבית בה היו מולחין פסולי קדשי קדשים ואימורי קדשים קלים הקומץ והלבונה ומנחת כהנים ומנחת כהן משיח ועולת העוף: 
  הלכה ד
מלח שעל גבי הכבש ושעל גבי המזבח לא נהנין ולא מועלין ושעל גבי האברים מועלין בכולה כיצד מולחין את האיברין היו נותנין על גבי המלח חוזר והופכן: 
  הלכה ה
ואלו הן שמעלין אותו כל הלילה איברי עולה ואימורי קדשי קדשים ואימורי קדשים קלים ומנחת כהנים ומנחת כהן משיח ומנחת נסכים ועולת העוף אבל הקומץ והלבונה ומנחת כהנים ומנחת כהן משיח הבאין בפני עצמן אין מעלין אותן כל הלילה זה הכלל כל שקרב מתיריו ביום מעלין אותו כל הלילה כל שלא קרב מתיריו ביום אין מעלין אותו כל הלילה כיצד הוא עושה נותן על גבי המזבח עם שקיעת החמה מתעכלין והולכין כל הלילה: 
  הלכה ו
המעלה כזית משתי הלחם בעבודה או בחוץ הרי זה חייב שנ' קרבן ראשית תקריבו אותה לי"י ואל המזבח לא יעלו: 
  הלכה ז
אחד המזבח ואחד הכבש לכך המעלה מבשר חטאת ומבשר אשם מבשר קדשי קדשים ובשר קדשים קלים מותר: 
  הלכה ח
העומר ושתי הלחם ולחם הפנים ושירי מנחות משאור ומדבש עובר בלא תעשה שנ' כי כל שאור וכל דבש לא תקטירו ממנו: 
  הלכה ט
המחמץ את המנחה אחת מן הכשרה ואחת מן הפסולה עובר בלא תעשה שנאמר כי כל המנחה אשר תקריבו לי"י לא תעשה חמץ: 
  הלכה י
רקיקי מנחת ישראל מעכבין זה את זה ומיעוטן מעכב את רובן חלות תודה ורקיקי נזיר מעכבין זה את זה ומיעוטן מעכב את רובן פר אין מעכב את השעיר והשעיר אין מעכב את הפר כל הזאות שלפנים כגון ארבעים ושמנה של יום הכפורים ואחת עשרה של פר העדה ואחת עשרה של פר כהן משיח מעכבין זה את זה ומיעוטן מעכב את רובן: 
  הלכה יא
שבע הזאות שבפרה מעכבות זו את זו שבע הזאות שבמצורע מעכבות זו את זו שתי צפרים מעכבות זו את זו אבני בית המנוגע ועיציו ועפרו מעכבין זו את זו עץ ארז ואזוב ושני תולעת מעכבין זו את זו תכלת וארגמן ותולעת שני ושש משזר מעכבין זה את זה שמנה בגדי כהן גדול מעכבין זה את זה ארבעה בגדי כהן הדיוט מעכבין זה את זה אבני שהם ואבני מלואים מעכבין זה את זה כתב שעל גביהן מעכבין זה את זה סמני קטרת וסמני שמן המשחה מעכבין זה את זה ומיעוטן מעכבין את רובן שבעה קני מנורה מעכבין זה את זה ושבעה נרותיה מעכבין זה את זה גביעיה כפתוריה ופרחיה מעכבין זה את זה קרן וכבש ויסוד וריבוע מעכבין זה את זה ר' יוסי בר ר' יהודה אומר אף הסובב: 
  הלכה יב
מדת המזבח בין ארכו ובין רחבו אינה מעכבת אבל רבוייו מעכב את השולחן והמנורה והמזבחות מעכבין זה את זה ר' שמעון בן אלעזר אומר כהנים ולויים וישראל מעכבין את הקרבן ברכת כהנים מעכבת זו את זו ברכת כהן גדול מעכבת זו את זו ברכת תעניות מעכבות זו את זו ברכות של ראש השנה מעכבות זו את זו ברכות מעכבות זו את זו תקיעות מעכבות זו את זו ברכות ותקיעות מעכבות זו את זו ברכת הלל ושבח ותפלה מעכבות זו את זו תפלין של יד ושל ראש מעכבות זו את זו אם אין לו אלא אחת יתן: 
  הלכה יג
התכלת והלבן אין מעכבין זה את זה מצוה שיקדים לבן לתכלת ואם הקדים תכלת ללבן יצא: 
  הלכה יד
נסכי בהמה וסלת מעכבין זה את זה פרים אלים וכבשים מעכבין זה את זה ר' יהודה אומר פרים אין מעכבין זה את זה מפני שמתמעטים בחג אבל אילים וכבשים מעכבין זה את זה: 
  הלכה טו
אין מביאין פרים אילים וכבשים ואחר כך נסכים אלא פרים בנסכיהם אילים בנסכיהן כבשים בנסכיהן ר' יהודה אומר יחיד שהיה חייב פרים אלים וכבשים ואין לו נסכים יביא פרים בנסכיהם ואל יביא פרים אילים וכבשים בלא נסכים: 
  הלכה טז
צבור שהיה חייב פרים אילים וכבשים ואין לו נסכים יביא פרים בנסכיהן ואל יביא פרים אלים וכבשים בלא נסכים: 
  הלכה יז
יחיד שהביא נסכים ולא היה צריך להם יתנם לצבור צבור שהביא נסכיו ולא היה צריך להם יתנם ליחיד: 
  הלכה יח
הביא נסכיו לעולה ונטמא זבח או שנפסל יתנם לשלמים הביא נסכיו לשלמים ונטמא זבח או שנפסל יתנם לעולה ונסכים שלא קרבו היום יקרבו למחר במה דברים אמורים בזמן שלא קדשו בכלי אבל בזמן שקדשו בכלי יקרבו היום ואל יקרבו למחר מפני שנפסלים בלינה: 
  הלכה יט
העומר אין מעכב את הכבש והכבש אין מעכב את העומר הלחם מעכב את הכבשים כיצד יעשו יניפו ותעבר צורתן ויצאו לבית השרפה דברי ר' עקיבא אמר ר' שמעון בן ננס לא כי אלא כבשים מעכבין את הלחם לא הלחם מעכב אמר לו ר' עקיבה עדיין דבר שקול מי מכריע אמר בן ננס אני אכריע וכן מצינו כשהיו ישראל במדבר ארבעים שנה קרבו כבשים בלא לחם אף כאן יקרבו כבשים בלא לחם אמר ר' שמעון הלכה מדרש כדברי בן ננס אבל אין הטעם כדבריו: 
  הלכה כ
נמצא אתה אומר כיון שעברו ישראל את הירדן נתחייבו בחלה ובערלה ובחדש הגיע שש עשרה בניסן נתחייבו בעומר ובקרב עמו שהה חמשים יום נתחייבו שתי הלחם ובקרב עמהן לארבע עשרה שנה נתחייבו בנטע רבעי ר' יוסי בר' יהודה ור' אלעזר בר' שמעון אומרין לא נתחייבו בנטע רבעי אלא לאחר ארבע עשרה שנה כשכיבשו ושחילקו נתחייבו במעשרות התחילו מונים שנה ראשונה ושנייה ושלישית ואחר כך נתחייבו בנטע רבעי לעשרים ואחד שנה עשו שמטה לששים וארבע שנה עשו יובל מפני מה אני אומר קרבו כבשים בלא לחם מפני שהכבשים מתירין את עצמן ולא הלחם בלא כבשים אין לו מי יתירנו:  תוספתא מסכת מנחות (צוקרמאנדל) פרק ז

תוספתא מסכת מנחות (צוקרמאנדל) פרק ז
  
 הלכה א
קנמון יש בו חצאים שנ' וקנמון בשם מחציתו חמשים ומאתים וקדה חמש מאות בשקל הקדש ושמן זית הין שנים עשר לוג קטרת שלא קרבה חציה בבוקר תקרב כולה בערב חובת בין הערביים: 
  הלכה ב
מנחת כהן גדול שלא קרב חציה בבקר תקרב כולה בין הערבים חובת בין הערבים: 
  הלכה ג
שעירי הרגל לא קרבו ברגל יקרבו בראש חדש לא קרבו בראש חדש יקרבו ביום הכפורים לא קרבו ביום הכפורים יקרבו לרגל הבא שמתחלה לא הוקדשו קרבנות צבור אלא על מנת לקרב במזבח חיצון: 
  הלכה ד
מוספי שבת שלא קרבו בשבת זו יקרבו בשבת אחרת חובת שבת הבאה אחרת מוספי ראש חודש שלא קרבו בראש חודש זה יקרבו בראש חדש אחר חובה ראש חודש הבא לא הקריבו כבש בבקר יקריבו בין הערביים לא הקטירו קטרת בבקר יקטירו בין הערביים: 
  הלכה ה
אמר ר' שמעון אימתי בזמן שהיו בית דין אנוסין או שוגגין אבל אם היו מזידין שהיתה חנוכת המזבח ולא הקריבו כבש בבקר לא יקריבו בין הערביים לא הקטיר קטרת בבקר לא יקטירו בין הערביים אמר ר' שמעון כולה היתה קריבה בין הערביים שאין מחנכין את מזבח הזהב אלא בקטורת סמים ולא את מזבח העולה אלא בתמיד של בקר ולא את השלחן אלא בלחם הפנים בשבת ולא את המנורה אלא בנרות בין הערבים: 
  הלכה ו
ר' יוסי אומר כל שבעה ימי מלואים היה שולחן בטל בלא לחם לפי שלא נגמרה מלאכתן למוצאי שבת לא סידרו עליו את הלחם אלא בשבת בזמנו: 
  הלכה ז
הרי הוא אומר וירא משה את המלאכה והנה עשו אותה כאשר צוה י"י וגו' היכן צוהו ועשו לי מקדש וגו' ויתן את השלחן באוהל מועד וגו' ויערך עליו ערך לחם לפני י"י כאשר צוה י"י היכן צוהו ביום השבת ביום השבת יערכנו לפני י"י וג' וישם את המנורה באהל מועד וג' ויעל הנרות לפני י"י כאשר צוה י"י היכן צוהו על המנורה הטהורה יערך את הנרות וגו' וישם את מזבח הזהב באוהל מועד וגו' ויקטר עליו קטרת סמים כאשר צוה י"י היכן צוהו בבקר בבקר בהטיבו את הנרות יקטירנה וישם את מסך הפתח למשכן ואת מזבח העולה שם פתח משכן אוהל מועד ויעל עליו את העולה ואת המנחה כאשר צוהו היכן ציוהו את הכבש אחד תעשה בבקר וגו': 
  הלכה ח
דבר אחר וירא משה את המלאכה והנה עשו אותה ויברך אותם משה מה היה ברכה שברכן אומר להם תשרה שכינה על מעשה ידיכם ר' מאיר אומר כך ברכן י"י אלהי אבותיכם יוסף עליכם ככם אלף פעמים אמר להם כשם שנתעסקתם במלאכת משכן ושרת שכינה על מעשה ידיכם כך תזכו ותבנו לפניו בית הבחירה ותשרה שכינה על מעשה ידיכם והן אומרים ויהי נועם י"י אלהינו עלינו וגו': 
  הלכה ט
בזמן שישראל ברצון לפני המקום מה נאמר בהם את קרבני לחמי כבנים שמתפרנסין מאביהן בשעת תוכחות מהו אומר לאישי ריח ניחוחי כל קרבנות שאתם מקריבין אינן אלא לאש וכן הוא אומר לא על זבחיך אוכיחך וגו' לא אקח מביתך פר ממכלא' עתודים אם ארעב לא אומר לך וגו' ידעתי כל עוף הרים וגו' כי לי כל חיתו יער וגו' האוכל בשר אבירים וגו' וכי יש רעבון לפניו ואמר אם יש רעבון לפני כבש שאתה מקריב בבקר וכבש בין הערבים הן היו דיי אלו היה דיי בידך אני מוסר מזונותי שאמרת לך זבח לאלהים תודה אלא שתהא מודה בי ותשלם לעליון נדריך: 
  הלכה י
כהן שהקריב מחצה שחרית ומת ומינו כהן אחר תחתיו לא יביא חצי עשרון מביתו ולא חצי עשרונו של ראשון אלא מביא עשרון שלם וחוצהו מחצה זה ומחצה ראשון תעבר צורתן ויצא לבית השרפה: 
  הלכה יא
כהן שהקריב מחצה שחרית וניטמא חציה שני הרי זה מביא עשרון שלם וחוצהו מחצה זה ומחצה ראשון תעבר צורתן ויצא לבית השרפה: 
  הלכה יב
לא מינו כהן אחר משל מי היתה קרבה ר' שמעון אומר משל צבור שנ' חק עולם מי שהברית כרותה לו ר' יהודה אומר משל יורשיו שנ' מבניו יעשה ושלימה היתה קרבה בין בבקר ובין הערבים שנ' כליל תקטר: 
  הלכה יג
כל המנחות אין לשין אותן ברותחין מפני שאין חולטין ולא בצונן מפני שהן רוטשין אבל לשין אותן בפושרין ומשמרין שלא יחמיצו ואם החמיץ את שיריה עובר משום ארבע דברים משום בל תלוש ובל תירך ובל תקטוף ובל תאפה אפייה בכלל היתה ולמה יצאת להקיש אליה מה אפיה מיחדת מעשה יחידי וחייבין עליה בעצמה אף אני מרבה את לישתה ועריכתה ואפייתה וכל מעשיה שיש בה לחוב עליו בעצמו רבוכה לשין אותה ברותחין אין לך טעון רבוכה אלא שלשה מינין בלבד חביתי כהן משיח ורבוכה שבתודה ואיל המילואים: 
  הלכה יד
אלו דברים שבין מנחת כהן גדול לבין מנחת כהן הדיוט מנחת כהן גדול באה תמיד באה תדיר באה רבוכה וקריבה חצאין וטעונה שני קמצין אחד שחרית ואחד בין הערביים וטעונה שלשה לוגין שמן לוג ומחצה שחרית לוג ומחצה בין הערביים במה דברים אמורים במנחת חובה של כהן גדול אבל במנחת נדבה של כהן גדול הרי הוא כמנחת נדבה של כהן הדיוט: 
  הלכה טו
מנחה שבבמה זר קומץ ומקטיר על גבי האישים דברי ר' מאיר וחכמים אומרים אין מנחה בבמה: 
  הלכה טז
כיצד מחלק את השמן מנחה של עשרון אחד נותנין לה לוג של שישים עשרון נותנין לה שישים לוג אבל קומץ לבונה קומץ אזכרה קומץ אחד לכולן ר' נחמיה ור' אלעזר אומר כשם שהקומץ של לבונה ושל אזכרה קומץ אחד לכולן כך מנחה של עשרון אחד ושל שישים עשרון לוג אחד לכולן שנ' למנחה ולוג שמן לכל המנחה לוג שמן: 
  הלכה יז
כיצד מניף שלמי יחיד היה מפריש מהן שתי כליות ויותרת הכבד ואליה מן הכבש חזה ושוק ומוסיף עליהן הזרוע ותרומת הלחם ונותן לידי בעלים וכהן מניח ידו תחת ידי הבעלים ומוליך ומביא ומעלה ומוריד וכך היתה תנופתן: 
  הלכה יח
חזה שוק וזרוע ותרומת הלחם נאכל לכהנים ויותרת הכבד ואלייה וחזה ושוק ונותנה לכהן אחר ומניח ידו תחת ידו של כהן ומוליך ומביא ומעלה ומוריד וכך היתה תנופתו וחזה ושוק נאכל לכהנים והשאר קרב האישים: 
  הלכה יט
כיצד מניף שתי הלחם נותן חלה אחת על כבש זה וחלה אחת על גבי כבש זה כהן מניח ידו תחת ידו של כבש וכהן אחר מניח ידו תחת ידו של כהן ומוליך ומביא ומעלה ומוריד וכך היתה תנופתן: 
  הלכה כ
ר' יוסי בן המשולם אומר כבשים על גבי הלחם שנאמר והניף הכהן אותם על לחם הביכורים תנופה וגו' אמרו לו והלא כבר נאמר תנופה לפני י"י על שני כבשים אמר להם מה מצינו עד אין הדבר שקול מי מכריע אמרו לו מה מצינו באיל המילואים הלחם למעלה אף כאן הלחם למעלה כל המנחות אין באות כשרות אלא בתנור עשאן בכופח וברעפים פסולות ר' יהודה אומר כופח כתנור:  תוספתא מסכת מנחות (צוקרמאנדל) פרק ח

תוספתא מסכת מנחות (צוקרמאנדל) פרק ח
  
 הלכה א
כל המנחות שריבה מדת חלות או שחסר מדת חלות או שהיתה מדה חסרה מחברתה או יתרה מחברתה הרי אלו פסולות: 
  הלכה ב
שתי הלחם ולחם הפנים חלות תודה ורקיקי נזיר שריבה מדות חלות או שחיסר מדות חלות או שהיתה מדה יתרה מחברתה או חסרה מחברתה הרי אילו פסולות ושאר כל המנחות בין משל יחיד ובין משל צבור אין להם קצבה ובלבד שיביאו מן המובחר: 
  הלכה ג
שתי הלחם ולחם הפנים נאכלות אבל לא נקמצות מנחת כהן גדול מנחת כהן משיח ומנחת נסכים לא נאכלות ולא נקמצות רבי שמעון אומר מנחת חוטא של כהנים נקמצות: 
  הלכה ד
הקומץ קרב לעצמו ושירים קריבין לעצמן ר' אלעזר בר' שמעון אומר הקומץ קרב בעצמו והשירים מתפזרין על גבי הדשן: 
  הלכה ה
כל המנחות נעשות בכלי וטעונות שלש מתנות שמן יציקה ובלילה ומתן שמן בכלי קודם לעשייתה כיצד הוא עושה נותן שמן בכלי ומטגנו שמן בסולת ובלולה ופותתה ויצק עליה שמן כדרך שיצק על הגריסין: 
  הלכה ו
חלות טעונות בלילה ורקיקה משיחה נמצאת אומר כשר בחלות פסול ברקיקין כשר ברקיקין פסול בחלות: 
  הלכה ז
כיצד בוללין חלות בוללין דברי ר' שנ' חלות בלולות בשמן וחכמ' אומרים סולת שנ' סולת בלולה בשמן אמר להן עד אין דבר שקול מי מכריע אמרו לו נאמר כאן חלות ונאמר בתודה חלות מה חלות האמורות בתודה אי אפשר לבוללן בלא סולת אף חלות האמורות כאן אי אפשר לבוללן בלא סולת אמר ר' רואה אני את דבריהם מדברי: 
  הלכה ח
כיצד מושחן מושח פני כל הרקיק ר' שמעון אומר מושח את הרקיקין כמין כי והשאר השמן נאכל לכהנים: 
  הלכה ט
מנחה שהיתה באה מחצה חלות ומחצה רקיקין נותן מחצה לחלות ומחצה לרקיקין ר' שמעון אומר משח את הרקיקין כמין כי ושאר השמן נותן לחלות וכן היה ר' שמעון אומר מותר רקיקי מנחת ישראל פתיתיהן כזיתים כדי שיהא שולט בהן לקומצן: 
  הלכה י
חצי לוג מים לסוטה וחצי לוג שמן לתודה נותן מחצה לחלות ומחצה לרקיקין רבי שמעון אומר מושח את הרקיקין כמין כי ושאר השמן נאכל לכהנים: 
  הלכה יא
וכן היה ר' שמעון אומר האומר מאפה מביא מחצה חלות ומחצה רקיקין בולל ונוטל מן האמצע ואם נתן ממין על חברו יצא: 
  הלכה יב
ר' שמעון אומר שלשה מינין טעונים שלש מצות שתים בכל אחד ושלישים אין בהן אלו הן זבחי שלמי צבור וזבחי שלמי יחיד ואשם מצורע: 
  הלכה יג
זבחי שלמי יחיד טעונין סמיכה חיים ותנופה שחוטין ואין בהם תנופה חיין היכן תנופתן בזבחי שלמי צבור זבחי שלמי צבור טעונין תנופה חיין ושחוטין ואין בהן סמיכה והיכן סמיכתן באשם מצורע אשם מצורע טעון סמיכה ותנופה ואין טעון תנופה שחוט והיכן תנופתו בזבחי שלמי צבור: 
  הלכה יד
כל המנחות טעונות שלש מאות שיפה וחמש מאות בעיטה אחרים אומרים שיפה ובעיטה בחיטין ר' יוסי אומר בבצק העומר היה בו עשרון משלש סאין כמה עשרון שלו שלש סאין נמצא עשרון שלו קב ומחצה העומר היה מנפהו בשלש עשרה נפה שתי הלחם בשתים עשרה לחם הפנים באחת עשרה בדקה ובגסה בדקה שתהא קולטת את הסולת ובגסה שתהא קולטת את הסובין ר' שמעון בן אלעזר אומר שלש עשרה נפה היו זו על גב זו תחתונה שבכולן בשויה שתהא קולטת את הסולת: 
  הלכה טו
העומר ושתי הלחם ולחם הפנים שריבה מדת עשרונן או שחסר מדת עשרונן שהיתה מדה מרובה מחברתה או חסרה מחברתה הרי אלו פסולות רבה מדת סאין או שחיסר מדת סאין הרי אלו כשרות: 
  הלכה טז
תודה היתה באה חמש סאין ירושלמית שהן שש מדבריות נמצאת ירושלמית יתירה על מדבריות שתות: 
  הלכה יז
איל המילואים היה באה במצה שבתודה חלות רקיקין ורבוכה שמנן כשמן תודה ותנופה כתנופת תודה איל נזיר היה בה שתי ידות כמצה שבתודה חלות ורקיקין אין בו רבוכה שמנו כשמן תודה ותנופתו כתנופת תודה: 
  הלכה יח
השוחט את התודה לפנים ולחומה אבית פגי לא קדש הלחם אפילו כולם בפנים ואחד מהם בחוץ לא קדש הלחם שחטה ונמצא רובע ונרבע מוקצה ונעבד אתנן ומחיר לא קדש הלחם זה הכלל כל שפסלה קודם לשחיטה לא קדש הלחם שחטה חוץ לזמנו וחוץ למקומו קדש הלחם: 
  הלכה יט
שחטה ונמצאת טרפה לא קדש הלחם שחטה ונמצאת בעל מום ר' אליעזר אומר קדש ר' יהשע אומר לא קדש דברי ר' מאיר אמר ר' יהודה לא נחלקו ר' אליעזר ור' יהשע על ששחטה חוץ לזמנה שקדש הלחם ועל ששחטה ונמצאת בעל מום שלא קדש הלחם על מה נחלקו על ששחטו חוץ למקומה שר' אליעזר אומר קדש ור' יהשע אומר לא קדש אמר לו ר' אליעזר אי אתה מודה ששחטה חוץ לזמנה שקדש הלחם אף ששחטה חוץ למקומה יקדש הלחם אמר לו ר' יהשע אי אתה מודה ששחטה ונמצאת בעל מום שלא קדש הלחם אף ששחטה חוץ למקומו לא יקדש הלחם אמר לו ר' אליעזר אתה מקישו לבעל מום ואני מקישו חוץ לזמנו נראה למי דומה אם דומה לבעל מום נלמדו מבעל מום ואם דומה חוץ לזמנו נלמדו מחוץ לזמנו ר' אליעזר אומר חוץ לזמנו נפסל במחשבה וחוץ למקומו נפסל במחשבה ואל יוכיח בעל מום שאין נפסל במחשבה אלא במעשה ר' יהשע אומר בעל מום פסול ואין בו כרת וחוץ למקומו פסול ואין בו כרת ואל יוכיח חוץ לזמנו שפיגול וחייבין עליו כרת: 
  הלכה כ
תודה טעונה לחם והטועה אינה טעונה לחם איזה הוא טועה המפריש תודה ואבדה והפריש אחרת תחתיה ולא הספיק להקריבה עד שנמצאת הראשונה והרי שתיהן עומדות ראשונה תקרב וטעונה לחם וטעונה נסכים ושנייה תקרב ואין טעונה לחם אבל טעונה נסכים: 
  הלכה כא
המפריש מעות לתודתו ואבדו והפריש מעות תחתיהם ולא הספיק ליקח בהן תודה עד שנמצאו מעות הראשונות יביא מאלו ומאילו תודה ותקרבם וטעונה לחם וטעונה נסכים והשאר יביא בהן תודה ותקרב ואין טעונה לחם אבל טעונה נסכים: 
  הלכה כב
המפריש מעות לתודתו ואבדו והפריש תודה תחתיהן ולא הספיק להקריבה עד שנמצאו מעות יביא בהן תודה ותקרב וטעונה לחם וטעונה נסכים והתודה תקרב ואין טעונה לחם אבל טעון נסכים: 
  הלכה כג
המפריש תודתו ואבדה והפריש מעות תחתיה ולא הספיק ליקח בהן תודה עד שנמצאת תודה תודה תקרב וטעונה לחם וטעונה נסכים והמעות יביא בהן תודה ותיקרב ואין טעונה לחם אבל טעונה נסכים: 
  הלכה כד
המפריש תודתו ואבדה והפריש אחרת תחתיה והקריבה ואחר כך נמצאת הראשונה תיקרב וטעונה לחם וטעונה נסכים: 
  הלכה כה
המפריש מעות לתודתו ואבדו והפריש מעות תחתיהן ולקח בהן תודה והקריבה ואחר כך נמצאו מעות הראשונות יבא מאלו ומאלו תודה תקרב וטעונה לחם וטעונה נסכים לקח בהן תודה והותיר יביא בהן תודה ותקרב ואין טעונה לחם אבל טעונה נסכים: 
  הלכה כו
עד שלא שחטה ויצא לחמה חוץ לחומה יחזור וישחוט עליה וכשרה מששחטה ויצא לחמה חוץ לחומה הדם יזרוק ולא יצא ידי נדרו תודה מותרת באכילה והלחם אסור משנזרק הדם תורמין ממה שבפנים על מה שבחוץ: 
  הלכה כז
עד שלא שחטה ונפרס הלחם יביא לחם אחר וישחט עליו וכשרה מששחטה ונפרס הלחם הדם יזרק ויצא ידי נדרו תודה מותרת באכילה והלחם אסור משנזרק הדם תורמין מן השלם על הפרוס מששחטה נטמא לחמה הדם יזרק ולא יצא ידי נדרו תודה מותרת באכילה והלחם אסור משנזרק הדם תורמין מן הטהור על הטמא: 
  הלכה כח
תודה חצייה מן החולין וחצייה מן המעשר יביא לחמה כיוצא בה חצייה מן החולין וחצייה מן המעשר תודה היא ולחמה מן המעשר אבל חובתו אינו מביא אלא מן החולין שנ' ועבדת את העבודה הזאת בחדש הזה מה זו אינה באה אלא מן החולין אף כל דבר שחובה לא יביא אלא מן החולין: 
  הלכה כט
לא יביא מעשר שני אלא ממעות מעשר שני הרי עלי תודה והרי עלי שלמים הואיל והן באין חובה לא יביא אלא מן החולין: 
  הלכה ל
נסכים בכל מקום לא יביא אלא מן החולין מכאן אמרו אין מביאין מנחות ונסכים מנחת בהמה ולחמה של תודה מן הטבל ומן התבואה מעשר ראשון שנטלו תרומתו ומעשר שני והקדש שנפדו מן המדומע ומן החדש ומפירות שביעית ואם הביא הרי אלו פסולין ואין צריך לומר מן הערלה ומכלאי הכרם:  תוספתא מסכת מנחות (צוקרמאנדל) פרק ט

תוספתא מסכת מנחות (צוקרמאנדל) פרק ט
  
 הלכה א
כל קרבנות צבור והיחיד באין מארץ ומחוצה לארץ אפילו מבין הגוים חוץ מבכור ומעשר שאין באין אלא מן הארץ ואין באין אלא מישראל: 
  הלכה ב
כל המנחות באות מן הארץ ומחוצה לארץ מן החדש ומן הישן חוץ מן העומר ושתי הלחם שאין באין אלא מן החדש ומן הארץ וכולן אין באין אלא מן המובחר שנ' וכל מבחר נדריכם איזהו מובחר שלהן מכמם זו לחה אלפא לסולת שנייה לה עפריים בבקעה ר' יוסי אומר אף חיטי ברחיים וכפר אחוס אלו היו בצד ירושלם ומהן היו מביאין: 
  הלכה ג
אין מביאין אלא מן השדות הגינירות המיוחדות לכן כיצד הוא עושה נרה שנה ראשונה ושנייה חורשה זורעה קודם לפסח שבעים יום כדי שתהא סמוכה לחמה והוא עושה סולת מרובה והיתה עושה קנה זרת ושבלת זרתיים היו בוררין אותה ולותתין אותה וטוחנין אותה ומרקידין אותה ומוליכין אותה אצל גזבר והגזבר מכניס ידו לתוכה אם היה אבק עולה מתוכה חוזר ומרקידין שנייה משם ר' נתן אמרו ידו סך בשמן ומשקיע לתוכה כדי שיהא אבק עולה מתוכה: 
  הלכה ד
סולת שהתליעה הרי זו בעל מום למזבח חטין שהתליעו או שהרקיבו הרי אלו בעלי מומין למזבח: 
  הלכה ה
תקועה אלפא לשמן אבא שאול אומר שנייה לה רגב בעבר הירדן ר' אליעזר בן יעקב אומר שלישית היה לה גוש חלב בגליל: 
  הלכה ו
אין מביאין אלא מן הזיתים המיוחדין לכך ר' יהודה אומר לא היה טוחנן ברחיים אלא כותשן במכתשת לא היה טוחנין בקורה אלא באבנים: 
  הלכה ז
אין נותנין את הלחם לתוך הסל אלא סל לתוך הלחם קורא מתוך הסל הראשון למנורה השני והשלישית למנחות: 
  הלכה ח
שמן אנפוקנין פסול שאינו אלא שרף שמן השרוי והשלוק והמבושל של שמרים ושל ריח רע הרי זה בעל מום למזבח: 
  הלכה ט
הקוסס והמזיג והמגולה ושל שמרים ושל ריח רע הרי זה בעל מום למזבח יין אליסטון והכושי והבוריק ושל צימוקים ושל מרתף לא יביא ואם הביא כשר ר' אומר אף יין בן שתי שנים ובן שלש שנים שריחה טמא ושנשתנה מראיו לא יביא ואם הביא כשר: 
  הלכה י
אין מביאין לא מן הכרמת ולא מן הדלית אלא מן הרגליות המיוחדות לכך לא היו בוצרים ענבים וכומרין אותן אלא בוצרין אותן ודורכים אותן מיד ולא היו כונסין אותן לא בחצבים גדולים ולא בחביות קטנות אלא בכדידיות בינוניות לא היו מניחין אותן לא במרתף ולא בראש הגג אלא מניחין אותן כמות שהן ואינו ממלא חבית על פיה אלא שתי ידות בה כדי שיהא ריחה נודף ואינו מביא לא מפיה מפני קמחין ולא משוליה מפני שמרים אלא נוקבה ונוטלה משלישה ומאמצעה: 
  הלכה יא
כיצד בודק הגזבר יושב קנה בידו כיון שזרק גיר של שמרים אומר ומעבירין אותה מפניו ומביאין אחרת תחתיה והן אומרין בואו וקחו לכם פסולת המזבח: 
  הלכה יב
אין מביאין יין פחות מארבעים יום ואם הביא מגיתו כשר: 
  הלכה יג
אילים ממואב עגלים משרון כבשים ממדבר גוזלות מהר המלך ר' יהודה אומר כבשים שגביהן רחבים: 
  הלכה יד
כל העצים כשרים לגבי מזבח חוץ משל זית ושל גפן ר' אלעזר מוסיף חמשה עצים פסולין אף של שקמה ושל חרוב ושל דקל ושל מייש ושל אלן ושל סתירה מכל מקום הרי אלו פסולין אבל באלו רגילין במדבריות של תאנה ושל עץ שמן ושל אגוז: 
  הלכה טו
מלח זו מלח סדומית שנ' ולא תשבית מלח הבא מלח שאינה שובתת ואיזו זו מלח סדומית ומניין אם לא מצא מלח סודמית יביא אסתרקנית תלמוד לומר מלח מלח רבה: 
  הלכה טז
תכלת אין כשרה אלא מן החלזון הביא שלא מן החלזון פסולה שנ' תולעת מן התולעת שבהרים הביאה שלא מן התולעת שבהרים פסולה: 
  הלכה יז
שש זה מפשתן הביאה מן הקנבוס פסולה: 
  הלכה יח
מנורה וכלי שרת מצותן להביא ממותר נסכים אין לה יביא מתרומת הלשכה מנורה אין כשרה אלא מן העשת עשאה מן מן הגרוטאות פסולה ומשאר מיני מתכות כשרה: 
  הלכה יט
חצוצרות אין כשרה אלא מן הכסף עשאה מן הגוש כשרה משאר מיני מתכות פסולה: 
  הלכה כ
נמצאת אומר פסול במנורה כשר בחצוצרות פסול בחצוצרות כשר במנורה של בעץ ושל אבר ושל קסטרון ושל מתכות רבי פוסל ור' יוסי בר' יהודה מכשיר של עץ ושל עצם ושל זכוכית הכל מודים שפסולה: 
  הלכה כא
כלי שרת עד שלא נשתמש בהן רשאי הדיוט לישתמש משנשתמש בהן גבוה אין רשאי הדיוט לישתמש בה כלים שנעשו מתחלתן להדיוט אין עושין אותן: 
  הלכה כב
כלי שרת שניקבו אין מתירין אותן ואין מטילין לתוכן אבר ואין משחיזין את פגימתה: 
  הלכה כג
סכין שפסל אין מחזירין אותה ואין משחיזין את פגימתה אבא שאול אומר סכין היתה טורפת וצוו עליה וגונזה:  תוספתא מסכת מנחות (צוקרמאנדל) פרק י

תוספתא מסכת מנחות (צוקרמאנדל) פרק י
  
 הלכה א
ר' מאיר אומר מה תלמוד לומר עשרון אחד נגדש ואחד שאינו נגדש זה שהיה נגדש בו היה מודד לכל המנחות זה שלא היה נגדש בו היה מודד לחביתי כהן משיח וכולן היה שם לא מדת שלשה לפר ולא מדת שנים לאיל אלא אפילו ששים פרים וששים אילים עשרון אחד היה מודד לכולן שנ' למנחה ולוג שמן שמן לכל מנחה ולוג שמן: 
  הלכה ב
שבע מדות של לח היו במקדש רביעית חצי לוג ולוג רביע הין ושליש הין והין ר' יהודה אומר הין וחצי הין ושלישית הין ורביעית הין לוג וחצי לוג ורביעית: 
  הלכה ג
רביעית מה היתה משמשת בה היה מודד לחביתי כהן משיח חצי לוג מה היה משמש בו היה מודד שלשת לוגין ומחצה למנורה וחצי לוג לכל נר לוג בו היה מודד לכל המנחות רביע הין מה היה משמש כל מין צאן גדולים וקטנים זכרים ונקיבות מפני שכולן שוין בנסכים נבללים זה מזה: 
  הלכה ד
שליש הין הוא היה עני שבכולן לא היה משמש אלא בנכסי אילים בין שתים ומהן למעלה חצי הין מה היה משמש כל מין בקר גדולים וקטנים זכרים ונקבות מפני שכולן שוין בנסכים ונבללין זה מזה ר' שמעון אומר לא היתה מדת שבעה במקדש הין שאין נותנין מדה אחת לשני פרים מדה אחת לשני אילים מה היה מביא תחתיהם לוג ומחצה אמר ר' יהודה וכי היה שם חצי לוג ולוג אמר לו ר' שמעון אם כן יכול לפרנס כולן ברביעית אלא שאין מדה במקדש משמשת תחת חברתה: 
  הלכה ה
ר' אלעזר בר' צדוק אומר ארבע מדות של לח היו במקדש רביעית וחצי לוג ולוג והין היו שם ושנתות היו בהין עד כאן לפר עד כאן לכבש חצי לוג לתודה ורביעית לנזיר: 
  הלכה ו
אין מקדישין בפנים אלא בחוץ אין מערבין נסכי כבשים בנכסי פרים ואילים במה דברים אמורים במנחות בסולת ובשמן אבל ביין מערבין נסכי יחיד בנסכי יחיד ונסכי צבור בנסכי צבור של יחיד בשל צבור של יום בשל אמש ושל היום בשל מחר במה דברים אמורים בזמן שלא קדשו בכלי אבל בזמן שקדשו בכלי אין מערבין של היום בשל מחר מפני שנפסלין בלינה: 
  הלכה ז
כל בירוצי מדות הלח בלח קודש וביבש חול מפני מה בלח קודש מפני שנמשחות מבפנים מפני מה ביבש חול מפני שאין נמשחות: 
  הלכה ח
כל בירוצי מדות הללו אם יש שם זבח אחר יקרבו עמו ואם לאו יפסלו בלינה ואם לאו תעבר צורתן ויצאו לבית השרפה ואם לאו ימכרו לחייבי זבח אחר יביא בהן קיץ המזבח קיץ המזבח מה הן לוקחין בהן עולות ומקיצין בהן את המזבח: 
  הלכה ט
כל קרבנות צבור אין בהן סמיכה חוץ מפר הבא על כל המצות ושעירי עבודה זרה שהן טעונין סמיכה דברי ר' יהודה ר' שמעון אומר שעירי עבודה זרה אין טעונין סמיכה מה היה מביא תחתיהן שעיר המשתלח אמר לו ר' שמעון והלא אין סמיכה אלא בבעלים שעיר המשתלח סומכין עליו אהרון ובניו כאחד אמר לו ר' יהודה אף הן מתכפרין בו: 
  הלכה י
כלל אמר ר' שמעון כל הבא על עברות מצוה ידועה ודמו נכנס לפנים טעון סמיכה כל שאין בא על עבירות מצוה ידועה ואין דמו נכנס לפנים אין טעון סמיכה: 
  הלכה יא
היורש ואחד עשר שבמעשר הרי אלו ממירין טעונין סמיכה ונסכים דברי ר' מאיר ור' יהודה אומר היורש אינו ממיר ואחד עשר שבמעשר אינו ממיר מפני שהיא תמורה ואין תמורה עושה תמורה אמר לו ר' יהודה אלו היה תמורה היה קרב אלא זבח היה ונסכים היו לו בפני עצמן: 
  הלכה יב
כיצד סומך זבח עומד בצפון ופניו במערב סומך במערב ופני במערב מניח שתי ידיו על גבי קרניו של זבח ולא היה מניח ידיו על גבי זבח ולא היה מניח ידיו זו על גבי זו ולא היה דבר חוצץ בין ידים לקרנות מתודה עליו עון עברה על חטאת עון חטא על אשם עון אשמה על עולה עון לקט שכחה ופאה שאין להם וידוי דברי ר' יוסי הגלילי אמר לו ר' עקיבה על מה עולה מכפרת על דברים שיש בהן עונש הרי עונש אמור הרי לא תעשה שהן אמורה על מה עולה מכפרת על מצות עשה ועל מצות לא תעשה שיש בה קום עשה: 
  הלכה יג
סמיכה נוהגת בכהנים לוים וישראל וגרים ועבדים משוחררין חללין נתינין וממזרין סריס אדם סריס חמה פצוע דכה וכרות שפכה אין נוהג לא בגוים ולא בנשים ולא בעבדים ולא בקטנים: 
  הלכה יד
חמשה שהביאו זבח אחד כולן סומכין עליו ולא כולן כאחד סומכין עליו אלא כל אחד ואחד סומך ומסתלק: 
  הלכה טו
סמיכה בשלשה סמיכת זקנים בשלשה ר' יהודה אומר בחמשה לא כולן כאחד סומכין עליו אלא כל אחד ואחד סומך ומסתלק איל המילואים אהרון ובניו כאחד: 
  הלכה טז
כשם שהסמיכה בטהורין כך שחיטה בטהורין תכף לסמיכה שחיטה במקום שסומכין שוחטין: 
  הלכה יז
תנופה נוהגת בכהנים בלוים וישראלים בגרים ועבדים משוחררין חללים נתינין ממזרין סריס אדם וסריס חמה פצוע דכה וכרות שפכה אין נוהגת לא בגוים ולא בנשים ולא בעבדים ולא בקטנים: 
  הלכה יח
חמשה שהביאו זבח אחד אחד מניף על ידי כולן המשלח זבחו ביד אחר כהן מניף על ידו והאשה כהן מניף על ידיה: 
  הלכה יט
ר' ישמעאל אומר העומר היה בא בשבת משלש סאין ובחול מחמש וחכמים אומרים אחד בשבת ואחד בחול משלש היה בא: 
  הלכה כ
אבא שאול אומר בשבת היה נקצר ביחיד במגל אחת ובקופה אחת בחול בשלשה בשלש קופות ובשלש מגלות וחכמים אומרים אחד שבת ואחד חול בשלשה בשלש קופות ובשלש מגלות: 
  הלכה כא
עומר היה בא מבקעת בית מקלה של נחל קדרון מוקדמת היתה וישנה כבת שלש סאין היתה וחמה זורחת מתוכה ושוקעת לתוכה היה ניר חצייה וזורע חצייה: 
  הלכה כב
שומרין ספיחין בשמיטין ויובלות להביא מהן עומר ושתי הלחם נוטלין שכרן מתרומת הלשכה ומשם היו מביאין בין מדבר מרובה ובין מדבר מועט הן היו דמים הרוצה להתנדב אין שומעין לו ר' יוסי אומר הרוצה להתנדב ינדב ובלבד שימסרם לצבור: 
  הלכה כג
יום הנף שחל להיות בשבת דוחה את השבת בקצירת העומר כיצד הן עושין שלוחי בית דין יוצאין מערב יום טוב נוטלין את הקופות ואת המגלות ומסרגין שם כנגד שלש סאין ומניחין את הקופות ואת המגלות ובאין יום טוב סמוך לחשיכה היו יוצאין ואוכלוס גדול היה יוצא עמהן כיון שחשיכה אמר להן בשבת זו בשבת זו בשבת זו בקופה זו בקופה זו בקופה זו ר' אליעזר בר' צדוק מוסיף אף במגל זו במגל זו במגל זו שלש פעמים על כל דבר ודבר והן אומרין לו הן הן הן אקצור אומ' לו קצור וכל כך למה מפני ביתוסין שהיו אומרין אין קצירת העומר במוצאי יום טוב: 
  הלכה כד
קצרוהו ונתנוהו לקופות והביאו לעזרה היו מהבהבין אותה באור כדי לקיים בו מצות קלייה דברי ר' מאיר וחכמים אומרים אין לשון הוא זה אלא אבוב של נחשת היה מנוקב נקבים כדי שתהא האור יוצא בכולו ושטחוהו בעזרה והרוח מנשבת בו ונתנוהו לריחיים של גרוסות להוציא ממנו עשרון שמנופה בשלש עשרה נפה והשאר נפדה ונאכל לכל אדם וחייב בחלה ופטור מן המעשרות ר' עקיבה מחייב בחלה ובמעשרות: 
  הלכה כה
בא לו לעשרון נתן שמנו ולבונתו יצק ובלל והניף והגיש קמץ והקטיר והשאר נאכל לכהנים משקרב העומר יוצאין ומוציאין את שוק ירשלם שמלא קמח וקלי שלא כרצון חכמים דברי ר' מאיר וחכמים אומרים כרצון חכמים הן עושין: 
  הלכה כו
משקרב העומר הותר החדש מיד הרחוקין מותרין מחצות היום ולהלן משחרב הבית התקין רבן יוחנן בן זכאי שיהא יום הנף כולו אסור אמר ר' יהודה והלא מן התורה הוא אסור שנ' עד עצם היום הזה מפני מה הרחוקין מותרין מחצות היום ולהלן מפני שיודעין שאין בית דין מתעצלין בו: 
  הלכה כז
העומר היה מותר במדינה ושתי הלחם במקדש כיון שקרבו שתי הלחם התחילו מביאין מנחות ונסכים מכל מקום אין נמנעין ואין מביאין מנחות בטובלן: 
  הלכה כח
המקדש קמה למנחות פטורה מן המעשרות ר' שמעון בן אלעזר אומר מקטפין לפני העומר ומוכרין לאחר העומר ומביאין מנחות בטבלן: 
  הלכה כט
המקדיש קמה למנחות פטור מן המעשרות ואף על פי שאמרו אסור בחדש לפני הפסח מותר ברפואה לאכילת גוים ולאכילת כלבים לא אסרו אלא ישראל בלבד: 
  הלכה ל
ישראל שאכל מן החדש קודם לפסח הרי זה לוקה את הארבעים: 
  הלכה לא
היה מנכיש בשלשה עשר ונעקרה בידו שותלה במקום הטינא אבל לא במקום הגריד שמקצת היום ככולו אף על פי שאמרו אסור לקצור בית השלחין שבהרים בית הבעל שבעמקים קוצרין מפני הנטיעות ומפני האבל ומפני ביטול בית המדרש לא יהא קוצר ועושה אותה בריכות אלא קוצר ומניח כדרכו: 
  הלכה לב
מותר לעשות בו שביל קוצר לשחת עד שלא הביא שליש יתחיל משהביא שליש לא יתחיל ואם התחיל יגמור עד שלא הביא שליש פטור בלקט שכחה ובפאה משהביא שליש חייב בלקט בשכחה ובפיאה ר' שמעון אומר אף משהביא שליש פטור בלקט ושכחה וחייב במעשרות: 
  הלכה לג
מצות העומר להביא מן הקמה אין לו יביא מן העומרים אין לו יביא מן האצור ומן הקצור אין לו יביא מן הלח אין לו יביא מן היבש שתי הלחם מצוה להביא מן החדש אין להן יביא מן העלייה:  תוספתא מסכת מנחות (צוקרמאנדל) פרק יא

תוספתא מסכת מנחות (צוקרמאנדל) פרק יא
  
 הלכה א
אחת שתי הלחם ואחת לחם הפנים לישתן ועריכתן בחוץ ואפייתן בפנים ואין דוחות את השבת דברי ר' מאיר ר' יהודה אומר כל מעשיהן בפנים ר' שמעון אומר כל מעשיהן בחוץ שהיה ר' שמעון אומר לעולם אל תמנע לומר אחת שתי הלחם ואחת לחם הפנים כדרך שכשרות בעזרה כך כשרות אבית פאגי כדרך שנפסלות בעזרה כך נפסלות אבית פאגי ולשכה היתה לה בפני עצמה והיה עושה אותה בתוכה: 
  הלכה ב
תנור היה לה כמין מזרת מרובע של שתי הלחם היה מחזיק אחת ושל לחם הפנים היה מחזיק שתים: 
  הלכה ג
שלשה דפוסים היו שם האחד לתנור ואחד לבצק ואחד שהוא רודה ונותן לאלפס כדי שלא יקלקלו את הלחם: 
  הלכה ד
מנחות יש בהן מעשה כלי בפנים טחנן והרקידן בחוץ לישתן ועריכתן ואפייתן בפנים ובזר כשרות עד שיבואו לבית הקמיצה: 
  הלכה ה
כל המנחות אין דוחות לא את השבת ולא את הטומאה חוץ מחביתי כהן משיח מפני שיש לו זמן קבוע זה הכלל כל שיש לו זמן קבוע מן התורה ואין יכול לעשות מערב שבת דוחה את השבת וכל שאין לו זמן קבוע מן התורה ויכול לעשות מערב שבת אין דוחה את השבת: 
  הלכה ו
ארבע סניפין של זהב דומין לדקרנין היו שם שבהן היו סומכין את החלה מפני שדומות לספינה כדי שלא תהא רוקדת ר' יוסי אומר לא היו שם סניפין אלא גובה היה לשולחן טפח שנ' ועשית לו מסגרת טופח סביב אמרו לו והלא אין מסגרת אלא מן הרגלים: 
  הלכה ז
עשרים ושמונה קנים של זהב חלולין מפוצלין מקבלין טומאה היו שם: 
  הלכה ח
כל הכלים שהיו במקדש אורכן לארכו של בית חוץ מן הארון שהיה ארכו נתון כנגד רחבו של בית כך היו בדיו נתונין כנגד רחבו וכך היה ניטל: 
  הלכה ט
עשר שולחנות עשה שלמה שנ' ויעש שלחנות זהב עשר ואף על פי כן לא היו מסדירין אלא על של משה שנ' ואת השלחן אשר עליו לחם הפנים זהב: 
  הלכה י
עשרה מנורות זהב עשה שלמה שנ' ויעש מנורות זהב עשר אף על פי כן לא היו מדליקין אלא בשל משה שנ' את המנורה ונרותיה לבער מבערב בערב מה מנורה שעשה משה לא היתה צריכה שמן המשחה מפני שקדושה ראשונה קידשה לשעתה וקדשה לעתיד לבא ר' יוסי בר' יהודה אומר על כל השלחנות היו מסדירין שנ' את השלחנות ועליהם לחם הפנים זהב ובכל מנורות היו מדליקין שנ' את מנורות ונרותיהן לבערן כמשפט לפני הדביר זהב סגור משום ר' אלעזר בן שמוע אמרו מה תלמוד לומר את השלחנות ועליהם לחם הפנים זהב זה שלחן גדול של זהב שהיה לפנים מבהיכל ושלחן שהיה באולם על פתחו של בית שעליו היו נותנין לחם פנים ישנה: 
  הלכה יא
כיצד מכניסין לחם הפנים ערב שבת היה פורק מדפוס ונותנה על גבי השלחן שהיה באולם על פתחו של בית שעליו היו נותנין לחם פנים ישנה: 
  הלכה יב
כיצד מכניסין לחם פנים ערב שבת היה פורקן מדפוס ונותנה על גבי השלחן שהיה באולם על פתחו של בית בשחרית כיון שנזרק דם התמיד נטלו שני כהנים שתי בזיכין ונותנין לתוכן שני קומצין של לבונה כל בזיכין שבמקדש לא היו להן שוליים חוץ מאלו שהיו להן שוליים אלו מושכין טפח ואלו מניחין טפח טפחו של זה בתוך טפחו של זה כדי שלא ילין שלחן בלא לחם שנ' לפני תמיד ר' יוסי אומר אפילו פירקו ישנה בבקר והכניסו חדשה בין הערבים אפילו בשאר ימות השנה מוציאין אותן חוץ לעזרה אין בכך כלום ומה תלמוד לומר לפני תמיד כדי שלא ילין שלחן בלא לחם: 
  הלכה יג
אלו שני כהנים שבידם שני בזיכי לבונה של לחם הפנים ישנה היו נותנין אותה על גבי המזבח עם איברי תמיד כיון שהוקטרו שני בזיכין נותנין חציה חלה לכל משמר ומשמר והן חולקין ביניהן ר' יהודה אומר זה שהיה מחלק לחם הפנים הוא עומד על הרובד שבאולם מפריס ומניח וכל אחד ואחד בא ונוטל חלקו ולבעלי מומין שבכהונה מוציאין להן חלקו לחוץ שאין יכולין ליכנס בין האולם ולמזבח: 
  הלכה יד
כיצד מסדירין לחם פנים נותן שש חלות לסדר זה ושש חלות לסדר זה ואם נתן שמונה חלות לסדר זה וארבע חלות לסדר זה או שלשה סדרים של ארבע ארבע לא עשה כלום עשה שני סדרין של ארבע עשרה ר' אומר רואין את העליונות כאלו אינן והתחתונות כשרות: 
  הלכה טו
כיצד מסדרין את הבזיכין נותן בזך אחד על גבי סדר זה ובזך אחד על גבי סדר זה אם נתן בזיכין של לבונה או לבונה של בזיכין או שהיה דבר חוצץ בין הבזיכין ללחם או בין הלחם לשלחן הרי אלו פסולין אבא שאול אומר בתוך שני טפחים שבין הסדר לחברו היה נותן ומה אני מקיים ונתת על המערכת לבונה זכה שתהא כולה סמוכה למערכה: 
  הלכה טז
כיצד מסדרין את הקנים אחר שבת היה נכנס מגביה ראשה של חלה נותן קנה תחתיה מגביה ראשה של שנייה ונותן קנה תחתיה ואחד באמצע ושלשה תחת כל חלה וחלה ושנים תחת העליונה שאין עליה משוי התחתונה נתונה על טהרו של שלחן עד שלא פרקה ונפרס הלחם הלחם פסול ולא הוקטרו הבזיכין משפירקה ונפרס הלחם הלחם פסל הוקטרו הבזיכין ואחר כך נפרס הלחם כשר נטמא לחמה בין משפרקה ובין עד שלא פירקה הלחם פסול ולא הוקטרו בזיכין: 
  הלכה יז
סידר את הלחם בשבת ואת הבזיכין אחר שבת והקטיר את הבזיכין בשבת פסולה ואין חייבין עליה משום פיגול נותר וטמא: 
  הלכה יח
סידר את הלחם ואת הבזיכין בשבת והקטיר את הבזיכין אחר שבת פסולה וחייבין עליהן משום פיגול נותר וטמא סדר את הלחם ואת הבזיכין אחר שבת והקטיר את הבזיכין בשבת פסולה אם יש שם לחמה מן המובחר יביאו ואם לאו ימתין לשבת הבאה הלחם מותר באכילה וחייבין עליה משום פיגול נותר וטמא:  תוספתא מסכת מנחות (צוקרמאנדל) פרק יב

תוספתא מסכת מנחות (צוקרמאנדל) פרק יב
  
 הלכה א
המקדיש את העוף ונולד בו מום יש לו פדיון הקדישו בעל מום אין לו פדיון אין לך שטעון פדיון אלא בהמה בלבד בבכור נאמר לא תפדה במעשר נאמר לא יגאל: 
  הלכה ב
הרי עלו חלות והביא רקיקין רקיקין והביא חלות מה שהביא הביא וידי חובתו לא יצא אלו שני עשרונות להביא בכלי אחד והביאם בשני כלים לא קדשם שני כלים בשני כלים והביאם בכלי אחד לא קדשם בכלי אחד בכלי אחד הביאם בשני כלים אמרו לו בכלי אחד נדרת הרי זה לא יחזיר ואם החזיר הרי הוא כשתי מנחות שנתערבו בשני כלים והביאם בכלי אחד ואמרו לו בשני כלים נדרת הרי זה לא יחזיר ואם החזיר הרי אלו פסולין: 
  הלכה ג
הרי עלי תודה בלא לחם ועולה בלא נסכים כופין אותו ומביא תודה ולחמה עמה ועולה ונסכים עמה: 
  הלכה ד
כהן שאמר הרי עלי מנחה שתיקמץ ותיאכל ישראל אמר הרי עלי מנחה שתעלה כולה לאישים כופין אותו ומביא מנחה כתקנה דברי ר' יהודה ור' שמעון פוטר שלא התנדב כדרך המתנדבין: 
  הלכה ה
הרי עלי מן המנחה שעורין כופין אותו ומביא מן החטין דברי ר' יהודה ור' שמעון פוטר שלא התנדב כדרך המתנדבין הרי עלי מן החטים כופין אותו ויביא מן הקמח דברי ר' יהודה ר' שמעון פוטר שלא התנדב כדרך המתנדבין הרי עלי חצי עשרון כופין אותו ויביא עשרון שלם דברי ר' יהודה ר' שמעון פוטר שלא התנדב כדרך המתנדבין הרי עלי עשרון אחד להביא בשני כלים כופין אותו ויביא שני עשרונים בשני כלים דברי ר' יהודה ר' שמעון פוטר שלא התנדב כדרך המתנדבין: 
  הלכה ו
הרי עלי עשרון ומחצה כופין אותו ומביא שני עשרונים ושלמים שאין מתנדבין חצאין: 
  הלכה ז
הרי עלי מאה עשרונות להביא בכלי אחד כופין אותו ומביא ששים בכלי אחד וארבעים בכלי אחר ואם הביא מחצה בכלי אחד ומחצה בכלי אחת לא יצא בשני כלים מביא מחצה בכלי אחד ומחצה בכלי אחר ואם הביא ששים בכלי אחד וארבעים בכלי אחר יצא: 
  הלכה ח
אמר ר' שמעון אמרו לי חברי מפני מה האומר הרי עלי ששים עשרון מביא בכלי אחד ששים ואחד מביא ששים בכלי אחד ואחד בכלי אחר ואמרתי להם אמרו אתם אמרו שכן הצבור מביא ביום טוב הראשון של חג שחל להיות בשבת ששים אמרתי להן והלא ששים ואחד מקריבין אמרו לי מיעט יחיד מן הצבור אחד אמרתי להן והלא אלו קריבין בבקר ואלו קרבין בין הערבים דבר אחר והלא יש שם מנחת פרים אילים וכבשים ואין מערבין מנחת פרים אלים וכבשים זה בזה אמרו לי אם לאו אמור אתה: 
  הלכה ט
אמרתי להם תלמוד לומר סולת בלולה בשמן מנחה ששולט בה לבוללה אמרו לי בששים שולט בששים ואחד אינו שולט אמרתי להם כל השעורים שבתורה קצובין הן בארבעים סאה הוא טובל בארבעים סאה חסר קורטוב אינו יכול לטבול בהן כביצה מטמא טומאת אוכלין חסר אפילו שומשום אין מטמא טומאת אוכלין שלשה על שלשה טמא מדרס שלשה על שלשה חסר נימא אחת אין מטמא טמא מדרס הוי כל השעורין שבתורה קצובין הן: 
  הלכה י
המתנדב יין כדברי ר' טרפון נותנין לספלים שמן כדברי ר' טרפון קרוב על גבי האישים המתנדב יין כדברי ר' עקיבא אינו מביא לא אחד ולא שנים ולא חמשה אלא מביא שלשה כדי שיקרבו עם הכבש ארבעה כדי שיקרבו עם האישים ששה כדי שקרבו עם הפר שבעה כדי שיקרבו עם האיל ועם הכבש מכאן ואילך אתה יכול לחולקו: 
  הלכה יא
פירשתי מנחה ואיני יודע מה פירשתי הרי זה מביא חמש מנחות לחמשה מינין הרי עלי מין מנחות מביא שתי מנחות ממין אחד שני מיני מנחות מביא שתי מנחות משני מינין הרי עלי מין עשרונות מביא שני עשרונות ממין אחד מיני עשרונות מביא שני עשרונות משני מינין: 
  הלכה יב
פירשתי מנחה של עשרונות ואיני יודע מאיזה מהן פירשתי הרי זה מביא חמש מנחות מחמשה מינים של ששים עשרונות שהן שלש מאות עשרונות: 
  הלכה יג
פירשתי מנחה של עשרונות ואיני יודע של כמה עשרונות פירשתי הרי זה מביא חמש מנחות של עשרונות מאחד ועד ששים שהן אלף ושמנה ושלשים עשרונות דברי רבי וחכמים אומרים של ששים עשרון: 
  הלכה יד
פירשתי מנחה של עשרונות ואיני יודע מאיזה מהן פירשתי וכמה עשרונות פירשתי הרי זה מביא חמש מנחות מחמשה מינים של ששים ששים עשרון מאחד ועד ששים שהן תשעה אלפים ומאה וחמשים עשרונות דברי רבי וחכמים אומרים חמש מנחות מחמש המינין שלשים עשרון שהן שלש מאות עשרונים: 
  הלכה טו
הרי עלי לבונה לא יפחות מן הקומץ ר' יהודה אומר משקל עשרה דינרין ר' יוחנן בן ברוקה אומר כהן מקדשה בכלי שרת ומקטירה אחרים אומרים האומר הרי עלי ברזל לא יפחות מכלה עורב שבהיכל:  תוספתא מסכת מנחות (צוקרמאנדל) פרק יג

תוספתא מסכת מנחות (צוקרמאנדל) פרק יג
  
 הלכה א
הרי עלי עולה מן הבקר יביא עגל מן הצאן יביא כבש הרי עלי תודה ושלמים מן הבקר יביא עגל מן הצאן יביא כבש: 
  הלכה ב
ר' שמעון אמר אם יאמר לך אדם כדברי ר' עקיבא עגל קבל הימנו איל קבל הימנו כבש קבל הימנו שבכולן היה ר' עקיבא נותן את הטעם עגל שיד גבוה על העליונה איל לא גדול ולא קטון אלא בינוני כבש המוציא מחברו עליו הראיה: 
  הלכה ג
כשם שהמקדיש סתם הרי זה מביא את הגדול שבהן כך האומר הרי עלי סתם הרי זה מביא את הגדול שבהן הרי עלי למזבח יביא לבונה שסתם הקדש למזבח לבונה הפרשתי למזבח ואינו יודע על מה הפרשתי הרי זה מפריש והולך עד שיפריש שיבוא מכל מין ומין הקרב למזבח: 
  הלכה ד
סלע זה למזבח יביא בה עגל הפרשתי למזבח ואיני יודע למי הפרשתיה הרי זה מפריש כנגדה והולך עד שיביא מכל מין ומין הקרב למזבח: 
  הלכה ה
עגל זה למזבח עגל זה למזבח יביאנו עולה הפרשתי למזבח ואיני יודע למי הפרשתיו ירעה עד שיסתאב וימכר ויפריש כנגדו והולך עד שיביא מכל מין מין הקרב למזבח: 
  הלכה ו
הרי עלי קירון הביא נימוס נימוס והביא קירון מה שהביא הביא וידי חובתו לא יצא: 
  הלכה ז
הרי עלי שור במאתים והלך והביא שני שוורים במנה מנה לא יצא הרי עלי שור במנה והלך והביא שור שוה במאתים במנה יצא שבכלל מאתים מנה ר' אומר לא יצא: 
  הלכה ח
שור שור זה עולה ונסתאב לא יביא בדמיו איל אבל מביא בדמיו שני אילים ורבי אוסר שאינה היא חבילה: 
  הלכה ט
איל זה עולה ונסתאב לא יביא בדמיו כבש אבל מביא בדמיו שני כבשים ורבי אוסר שאינו היה חבילה כבש זה עולה ונסתאב רצה יביא בדמיו איל איל זה עולה ונסתאב רצה יביא בדמיו כבש אבל מביא בדמיו שני כבשים ורבי אוסר שאינו היא חבילה: 
  הלכה י
כבש זה עולה ונסתאב אם רוצה יביא בדמיו איל איל זה עולה ונסתאב רצה יביא בדמיו עגל עגל זה עולה ונסתאב רצה יביא בדמיו שור שור מי שייראו עולה: 
  הלכה יא
וכן שור של עולה שנתערב בשוריו הרי זה מביא את הגדול שבהן עולה והשאר ימכרו לחייבי עולות ודמיו חולין: 
  הלכה יב
הרי עלי עולה יקריבנה במקדש ואם הקריבו בבית חוניו לא יצא וחייבין עליה כרת: 
  הלכה יג
הריני נזיר יגלח במקדש ויצא ואם גלח בבית חוניו לא יצא וחייבין על זבחיו כרת: 
  הלכה יד
הכהנים ששמשו בבית חוניו או במקומות אחרים בשעת איסור הבמה אסור בשעת היתר במה מותר שנ' אך לא יעלו כהני במות על מזבח י"י בירושלם כי אם אכלו מצות בתוך אחינו: 
  הלכה טו
יכול אם אכלו מצות בתוך אחיהן יהיו אסורין אם לאו יהיו מותרין אמור מעתה כשרין לחלק ופסולין לקרב בבעלי מומין: 
  הלכה טז
הרי שהיה טהור בשעת שחיטה ובשעת זריקת דמים ובשעת הקטר חלבים ניטמא הרי זה חולק בבשר ר' נהוראי אומר אפילו טהור בשעת זריקה ובשעת הקטר חלבים ניטמא אין חולק בבשר לעולם אין חולק בבשר עד שיהא טהור בשעת שחיטה ובשעת זריקת דמים ובשעת הקטר חלבים: 
  הלכה יז
כהן בא ומקרב קדשיו במשמר שאינו שלו עורן ועבודתן שלו ואם היה זקן או חולה נותנין לכל כהן שירצה עורן ובשרן שלו ואם היה בעל מום נותנין לאנשי משמר עורן ועבודתן שלו וגזל הגר נותן לכל כהן שירצה ושדה אחוזה ניתנת לאנשי משמר שבראש השנה שהיובל נכנס לתוכה: 
  הלכה יח
בראשונה היו מכניסין עורות קדשים לשכה בית הפרווה והיו מחלקין אותו בערבית לכל בית אב שבאותו היום והיו גדולי כהונה באין ונוטלין אותן בזרוע התקינו שיהו מחלקין אותן בערבי שבת לכל משמר ומשמר: 
  הלכה יט
ועדיין היו גדולי כהונה באין ונוטלין אותן בזרוע עמדו בעלים והקדישום לשמים אמרו לא היו ימים מועטין עד שחיפו כהנים פני כל האולם בטבלאות של זהב מאה על מאה ועל עובי דינר זהב מה שמחפין עד הרגל וברגל מקפלין אותן ומניחין אותן על גבי מעלות בהר הבית כדי שיראו העם את מלאכתן שהיא נאה שלא נטה בה דלוס אחר הרגל חוזרין וקובעין אותן במקומן: 
  הלכה כ
אבא שאול אומר קורות שיקמה היו ביריחו והיו בעלי אגרוף באין ונוטלין אותן בזרוע עמדו בעלים והקדישום לשמים אמרו לא הקדישו בעלים לשמים אלא קורות שקמה בלבד: 
  הלכה כא
על אלו ועל כיוצא בהן ועל דומה להן ועל עושין כמעשיהן היה אבא שאול בן בטנית ואבא יוסי בן יוחנן איש ירושלם אומר אוי לי מבית ביתוס אוי לי מאלתן אוי לי מבית קדרוס אוי לי מקולמסן אוי לי מבית אלחנן אוי לי מבית לחישתן אוי לי מבית אלישע אוי לי מאגרופן אוי לי מבית ישמעאל בן פיאבי שהם כהנים גדולים ובניהם גזברין וחתניהן אמרכלין ועבדיהן באין וחובטין עלינו במקלות: 
  הלכה כב
אמר ר' יוחנן בן תורתא מפני מה חרבה שילה מפני בזיון קדשים שבתוכה ירושלם בניין הראשון מפני מה חרבה מפני עבודה זרה וגלוי עריות ושפיכות דמים שהיה בתוכה אבל באחרונה מכירין אנו בהן שהן עמלין בתורה וזהירין במעשרות מפני מה גלו מפני שאוהבין את הממון ושונאין איש את רעהו ללמדך שקשה שנאת איש את רעהו לפני המקום ושקלה הכתוב כנגד עבודה זרה וגלוי עריות ושפיכות דמים: 
  הלכה כג
אבל בבנין האחרון שעתידה ליבנות בחיינו ובימינו מה נאמר בו והיה באחרית הימים נכון יהיה הר בית י"י בראש ההרים וגומ' והלכו עמים רבים ואמרו לכו ונעלה אל הר י"י ואל בית אלהי יעקב ואו' כי יש יום קראו נוצרים בהר אפרים קומו ונעלה ציון אל י"י אלהינו:  תוספתא מסכת מעילה (צוקרמאנדל) פרק א

תוספתא מסכת מעילה (צוקרמאנדל) פרק א
  
 הלכה א
ר' יהשע אומר קדשי קדשים ששחטן בדרום מועלין בהן שחטן בדרום וקבל דמן בצפון בצפון וקבל דמן בדרום שחט ביום וזרק בלילה בלילה וזרק ביום נתן את הניתנין למטה למעלה ואת הנתנין למעלה למטה ואת הניתנין בפנים בחוץ ואת הניתנין בחוץ בפנים או ששחטן חוץ לזמנן וחוץ למקומן מועלין בהן: 
  הלכה ב
כלל אמר ר' יהשע כל שהיה לה שעת היתר לכהנים מועלין בה וכל שלא היה לה שעת היתר לכהנים אין מועלין בה פיגול בקדשי קדשים מועלין בו ובקדשים קלים אין מועלין בו: 
  הלכה ג
יש נותר שמועלין בו ויש נותר שאין מועלין בו כיצד לן לפני זריקת דמים מועלין בו לאחר זריקת דמים אין מועלין בו אבל טמא שנטמא בין לפני זריקת דמים בין לאחר זריקת דמים אין מועלין בו מפני שהציץ מרצה עליו: 
  הלכה ד
בשר קדשי קדשי /קדשים/ שיצא לפני זריקת דמים ונזרק את הדם עליו ר' אלעזר אומר מועלין בו ואין חייבין עליו משום פגול נותר וטמא ר' עקיבא אומר הורצה הציץ על היוצא אין מועלין בו אבל חייבין עליו משום פגול נותר וטמא: 
  הלכה ה
אמר ר' שמעון כששבתי בכפר בית פאגי מצאני תלמיד אחד מתלמידי ר' עקיבא ואמר לי בשר שיצא חוץ לקלעים ונזרק את הדם עליו הורצה וכשבאתי והרצתי הדברים לפני חברי בגליל אמרו לי והלא פסול הוא האיך מרצה על הפסול ובאתי והרצתי הדברים לפני ר' עקיבא ואמר לי הרי המפריש חטאתו ואבדה והפריש אחר תחתיה ואחר כך נמצאת הראשונה והרי שתיהן עומדות מועלין בשתיהן שחטה והרי דמה מונח בכוסות מועלין בשתיהן נזרק דמה של אחת מהן הציל את הבשר חברתה מן המעילה אם הציל את בשר חברתה מן המעילה אף על פי שפסול דין הוא שיציל את בשרה: 
  הלכה ו
אימורי קדשים קלים שיצאו לפני זריקת דמים ונזרק את הדם עליהן ר' אליעזר אומר אין מועלין בהן ואין חייבין עליהן משום פגול נותר וטמא ר' עקיבא אומר הורצה הציץ על היוצא מועלין בהם וחייבין עליהם משום פגול נותר וטמא: 
  הלכה ז
פרים הנשרפין כיון ששחטן וזרק דמן מועלין בהן וחייבין עליהם משום פגול נותר וטמא דברי ר' מאיר וחכמים אומרים אין פגול בפנים: 
  הלכה ח
כל חטאת המיתות הדמים ילכו לים המלח לא נהנין ולא מועלין חטאת שמתה מעצמה ועולה שמתה מעצמה אין מועלין בהן עולת העוף שמצה את דמה יצא ידי מעילה הנוצה והמוראה מועלין בה עד שתצא לבית הדשן: 
  הלכה ט
המפריש מעות לנזירתו לא נהנין ולא מועלין מפני שהן ראוין להביא בכולן שלמים במה דברים אמורים בזמן שהיו סתומים אבל אם מפורשין מועלין בדמי חטאת ובדמי עולה ואין מועלין בדמי שלמים אם היתה בהמה מועלין בחטאת ובעולה ואין מועלין בשלמים מת היו סתומין יפלו לנדבה אם היו מפורשין דמי חטאת ילכו לים המלח דמי עולה ודמי שלמים יקרבו אם היתה חטאת תמות עולה ושלמים יקרבו: 
  הלכה י
אלו לעולתי והשאר לשאר נזירותי ומת דמי עולה יביא עולה מועלין בהן והשאר יפלו נדבה ומועלין בהן אלו לשלמי והשאר לשאר נזירותי ומתו דמי שלמים יביא שלמים מועלין בהן והשאר יפלו לנדבה ומועלין בהן אלו לחטאת והשאר לשאר נזירותי ומת דמי חטאת ילכו לים המלח ולא נהנין ולא מועלין והשאר רוצה להביא בהן עולה יביא שלמים יביא ומועלין בכולן ואין מועלין במקצתן: 
  הלכה יא
היה חייב חטאת העוף ואמר הרי עלי עולה והפריש מעות ואמר הרי אלו לחובתי רצה להביא בהן חטאת העוף לא יביא עולת העוף לא יביא מועלין בכולן ומועלין במקצתן מת הדמים ילכו לים המלח מפני שדמי חטאת מעורבין בהן: 
  הלכה יב
אלו לחטאתו ואלו לעולתו ואלו לשלמים ונתערבו בו הרי זה לוקח בהן שלש בהמות בין ממקום אחד ובין משלשה מקומות מחלל דמי חטאת על חטאת דמי עולה על עולה דמי שלמים על שלמים מועלין בכולן ומועלן במקצתן: 
  הלכה יג
הזב והזבה והיולדת והמצורע וכל חייבי קינין שבתורה שהפריש מעות יאמר הרי אלו לחובתי רצה להביא בהן חטאת העוף יביא עולת העוף מועלין בכולן ומועלין במקצתן מת יפלו לנדבה ומועלין בהן: 
  הלכה יד
כיס מכיסי הקדש ושור משורי הקדש מועלין בכולן ומועלין במקצתן כיצד היה עושה מביא את הגדול שבהן ואומר אם הקדש הוא הרי הוא הקדש אם לאו הקדש בכל מקום מחולל על זה: 
  הלכה טו
העצמות והגידים והקרנים והטלפים שפרשו מקדשין לפני זריקת דמים מועלין בהן לאחר זריקת דמים אין מועלין בהן אבל גחלת שפקעה מעל המזבח בין לפני חצות בין לאחר חצות הרי זה לא יחזיר אין נהנין ולא מועלין בהן: 
  הלכה טז
ר' שמעון אומר הדם קל בתחלתו חמור בסופו מתערב באמה מתגלגל ויורד לנחל קדרון ונמכרין לגנין לזבל ומועלין בהן דברי ר' מאיר ר' שמעון וחכמים אומרים אין מעילה בדמים וכן היה ר' שמעון אומר המקדש דמים לבדק הבית מועלין בהן ונסכין חומר בתחלתן וקל בסופן ר' אלעזר בר' צדוק אומר לול קטן היה בין האולם למזבח למערבו של כבש אחד לששים ושבעים שנה פרחי כהונה יורדין לשם ומלקטין משם יין קרוש כעגולי דבלה מעלין ושורפין אותן בקדושה שנ' בקדש הסך נסך שכר לי"י כשם שנסיכתו בקדושה כך שרפתו בקדושה ואומר ויבן מגדל בתוכו וגם יקב חצב בו ויבן מגדל זה היכל יקב חצב בו זה מזבח וגם יקב חצב בו זה השית: 
  הלכה יז
כל הראוי למזבח ולא לבדק הבית לבדק הבית ולא למזבח לא למזבח ולא לבדק הבית אפילו חלב ואפילו גבינה ואפילו מורייס מועלין בהן הקדיש את הפרה מועלין בהן וולדה וחלבה חמור מועלין בו וחלבו ותרנגולת מועלין בה ובביצה: 
  הלכה יח
ביצת תורין ומוראת העוף וקרבנות גויים לא נהנין ולא מועלין המקדיש תורין לבדק הבית מועלין בביציהן: 
  הלכה יט
אשפה מועלין בה ובזיבלה בור מועלין בו ובמימיו שובך מועלין בו וביוניו הקדישן ריקנין ואחר כך נתמלא מועלין בהן ואין מועלין במה שבתוכן דברי ר' מאיר ר' אלעזר בר' שמעון אומר אף מועלין במה שבתוכו: 
  הלכה כ
אמר ר' יוסי רואה אני בכולן דברי ר' מאיר חוץ מן השדה ומן האילן מפני שדרכו להתמלאות: 
  הלכה כא
פועלין שעושין בהקדש לא יאכלו מגרוגרת של הקדש אבל אחרים מתנדבין להן וכן פרה שהיה עושה בהקדש לא תאכל מכרשני הקדש אבל אחרים מתנדבין להן: 
  הלכה כב
הקדיש את הפרה ואת הכרשינין ואת העמיר אין אומרין תאכל פרה זו את הכרשינין ואת העמיר אבל אחרים מתנדבין לה: 
  הלכה כג
פועל שעשה מלאכה בין במנה בין במאתים לא יאמר תנו לי פרה זו במנה וטלית זו בחמשים זוז שאין הקדש מתחלל על מלאכה אלא על המעות בלבד כיצד הן עושין מפרישין שכר האומנין מחללין אותן על מעות האומנין ונותנין אותן לאומנין בשכרן וחוזרין ולוקחין אותן מתרומת הלשכה הזבח והפרש של מוקדשין הרי אלו אסורין ויפלו דמיהן ללשכה: 
  הלכה כד
הדר בצלו של שובך ובצלו של מערה לא נהנין ולא מועלין ושבקרקעות מועלין בהן מים שבחבית אין מועלין בהן נותנין לצלוחית מועלין בהן אבל חבית וצלוחית עצמה מועלין בהן מפני שגופן הקדש: 
  הלכה כה
הקדיש חרש לקורות מועלין בקורות ומועלין בשפוי ובנמיא אבל גזברין שלקחן חרש לעצים מועלין בעצים ואין מועלין לא בשפוי ולא בנמיא: 
  הלכה כו
המפריש שקלו והוציא הרי זה מעל המפריש שקלו לחברו הרי זה מעל לקח בו קיני זבין וקיני זבות וקיני יולדות: 
  הלכה כז
המביא חטאתו ואשמו ופסחו מן הקדש השוקל שקולו זוז מזוז הקדשו כיון שלקח מעל דברי ר' שמעון וחכמים אומרים לא מעל עד שיזרקו דמים מכאן אמרו אין מביאין מנחות ונסכים ומנחת בהמה ולחמה של תודה מן הטבל ומן התרומה ממעשר ראשון שלא נטלה תרומתו ממעשר שני והקדש שלא נפדו מן המדומע ומן החדש מפירות שביעית ואם הביא לא מעל ואין צריך לומר מערלה ומכלאי הכרם: 
  הלכה כח
כחצי פרוטה מקדשי מזבח וכחצי פרוטה מקדשי בדק הבית מצטרפין זה עם זה למעלן עולה ואימורין מצטרפין זה עם זה למעלן בחוץ לחייב עליהן משום פגול נותר וטמא עולה ונסכיה מצטרפין זה עם זה למעלן בחוץ ולחייבין עליהן משום פגול נותר וטמא תורה ולחמה מצטרפין זה עם זה למעלן בחוץ ולחייב עליהן משום פגול נותר וטמא כחצי זית בשר וכחצי זית לחם מצטרפין זה עם זה לפגל בלחם אבל לא בבשר פגול בקדשי קדשים מצטרפין זה עם זה נותר בין קדשי קדשים ובין קדשים קלים אין מצטרפין זה עם זה: 
  הלכה כט
כל המשקין מצטרפין זה עם זה לרביעית ולשפיכת שבת השרץ דמו בשרו ואימוריו מצטרפין לכעדשה כל האיסורין בנזיר מצטרפין זה עם זה לכזית כחצי זית מן בהמה טהורה בחייה וכחצי זית במיתתה הרי אלו מצטרפין וכחצי זית מן בהמה טמאה בחייה וכחצי זית במיתתה אין מצטרפין כחצי זית מן בהמה טהורה וכחצי זית מן בהמה טמאה בין בחייהן ובין במיתתן אין מצטרפין: 
  הלכה ל
כל המתים מצטרפין זה עם זה לכזית כחצי זית בשר וכחצי זית נצל מצטרפין זה עם זה ושאר כל הטמאות שבמת אין מצטרפות זו עם זו מפני שלא שוו בשעורין כחצי זית בשר וכחצי זית חלב מצטרפין זה עם זה לחייב עליהן משם אוכל ומשם מבשל אבני בית מנוגע ועציו ועפרו מצטרפין זה עם זה ר' שמעון אומר הבגד והשק והעור והמפץ מצטרפין זה עם זה מפני ששוה טפח על טפח משם קציע:  תוספתא מסכת מעילה (צוקרמאנדל) פרק ב

תוספתא מסכת מעילה (צוקרמאנדל) פרק ב
  
 הלכה א
הנהנה והפוגם בשוה פרוטה מן הקדש מועל נהנה ולא פגם פגם ולא נהנה הרי זה לא מעל עד שיהנה ויתכוין ליהנות עד שתהא הנאתו ופגמתו כאחד בדבר שדרכו ליפגם ובשעה שנהנת פגם ובשליח שעשה שליחותו ר' עקיבא אומר אם נהנה אף על פי שלא פגם מעל מודה ר' עקיבא לחכמים בדברים שאין בהם פגם כגון השירים ונזמים קטלאות וטבאות שאם נהנה אף על פי שלא פגם מעל מודים חכמים לר' עקיבא בדברים שיש בהן פגם שאם נהנה ולא פגם שלא מעל: 
  הלכה ב
נטל קרדום של הקדש וביקע בו אם נהנה ופגם בשוה פרוטה מעל אם לאו לא מעל בא חברו וביקע בו כולן מעלו נטלו הראשון ונתנו לשני הראשון מעל והשני לא מעל: 
  הלכה ג
נטל חמור של הקדש ורכב עליה אם נהנה ופגם בשוה פרוטה מעל ואם לאו לא מעל בא חברו ורכב כולן מעלו נטלו הראשון ונתנו לשני הראשון מעל והשני לא מעל: 
  הלכה ד
נטל אבן של הקדש ובנאה בתוך ביתו קורה וקורה בתוך ביתו הרי זה לא מעל עד שידור תחתיה בשוה פרוטה: 
  הלכה ה
נטל פרוטה של הקדש ואמר הרי היא שלו לא אמר כלום עד שיוציאנה לחולין נתנו לספר אף על פי שלא ספר מעל ובעולה נתנו לחברו וחברו לחברו כולן מעלו: 
  הלכה ו
אין המועל אחר המועל במוקדשין אלא בהמה ר' נחמיה אומר בהמה וכלי שרת הנהנה מחטאת כשהיא חיה לא מעל עד שיפגום כשהיא מתה כיון שנהנה מעל שאין פגם למיתה נהנה ולא פגם פגם ולא נהנה הרי זה לא מעל עד שיהנה ויפגום ויתכוון ליהנות עד שתהא הנאתו ופגמתו כאחד ובתלוש מן הקרקע ובשליח בשעת שליחותו הקדש בשר לאורחין ואמר לו תן להן חתיכה חתיכה והוא אומר טלו שתים שתים והן נטלו שלש שלש כולן מעלו ובעולה לא מעלו אלא אוכלין בלבד: 
  הלכה ז
פרוטה של הקדש יש לי בחלון והלך הבן והוציאה הבן מעל והאב לא מעל אם אמר לו אביו צא וטלי האב מעל והבן לא מעל נתן לו פרוטה ואמר לו צא וקח לי מקח מן השוק ונזכר בעל הבית שהיא של הקדש ולא נזכר השליח שליח מעל נזכרו שניהן שניהן לא מעלו וחנווני מעל כשיוצא נזכרו שלשתן לא מעל והמקח תפוס להקדש כיצד יעשה יוציא את חברו ידי מעילה: 
  הלכה ח
נטל פרוטה או כלי אומר פרוטה של הקדש בכל מקום שהיא מתחללת על סלע זו ועל קיתון זה ועל טלית זה שהקדש חל על הכל אין חל לא על העבדים ולא על שטרות ולא על קרקעות: 
  הלכה ט
נתן לו פרוטה ואמר הבא לי בחצייה נרות ובחצייה פתילות והלך והביא לו בכולה נרות בכולה פתילות שניהם לא מעלו בעל הבית שלא נעשה שליחותו ושליח שלא שינה שליחתו בשוה פרוטה אבל נתן לו מאה כסף ואמר לו הבא לי בכולה נרות בכולה פתילות והלך והביא לו בחצייה נרות ובחצייה פתילות שניהם מעלו בעל הבית שנעשה שליחותו בשוה פרוטה ושליח ששינה שליחותו בשוה פרוטה אבל אמר לו הביא לי מיוסף והביא לו משמעון משיחין והביא מציפורי השליח מעל: 
  הלכה י
נתן לו שתי פרוטות ואמר לו הבא לי אתרוג והלך והביא לו בפרוטה אתרוג ובפרוטה רמון שניהם מעלו ר' יהודה אומר בעל הבית לא מעל שאתרוג גדול הייתי מבקש והבאתי לי קטן רע נתן לו דינר זהב ואמר לו הביא לי חלוק והלך והביא לו בשליש חלוק ובשליש טלית שניהן מעלו ר' יהודה אומר בעל הבית לא מעל שהוא אומר לו לחלוק גדול הייתי מבקש והבאת לי קטן רע ומודה ר' יהודה בקיטנית ששניהן מעלו שקיטנית של סלע כקיטנית של פרוטה: 
  הלכה יא
המפקיד מעות אצל שולחני אם צררין לא ישתמש בהן לפכך אם הוציא מעל אם מותרין ישתמש בהן לפכך אם הוציא לא מעל אצל בעל הבית בין כך ובין כך לא ישתמש בהן לפכך אם הוציא לא מעל חנוני כבעל הבית דברי ר' מאיר ר' יהודה אומר כשולחני:  תוספתא מסכת מעילה (צוקרמאנדל) פרק ג

תוספתא מסכת מעילה (צוקרמאנדל) פרק ג
  
 הלכה א
פרוטה של הקדש שנפל לתוך הכיס או שאומר פרוטה מן הכיס זה הקדש כיון שהוציא את הראשונה מביא אשם תלוי ואת השניה מביא אשם ודאי דברי ר' עקיבא וחכמים אומרים אין מביא אשם תלוי אלא על דבר שיש בו כרת ושגגתו חטאת: 
  הלכה ב
להיכן מעילה זו נופלת הנהנה מחטאת ומאשם הרי זה מוסיף מביא חטאת ואשם אחר כבר קרבה חטאתו ילך לים המלח כבר קרב אשמו יפול לנדבה מקדשי קדשים לפני זריקת דמים מקדשים קלים לאחר זריקת דמים מן העולה ומן האימורין מן קומץ ולבונה ומנחת כהן משיח ומנחת נסכים יפלו ללשכה מקרבנות צבור יפלו לנדבה מהקדש מזבח יפלו להקדש מזבח מהקדש בדק הבית יפלו להקדש בדק הבית:  תוספתא מסכת מקוואות (צוקרמאנדל) פרק א

תוספתא מסכת מקוואות (צוקרמאנדל) פרק א
  
 הלכה א
אמר ר' נחמיה מפני מה אמרו אם לא הדיח טהור שאין המים שבגבו עלולין לקבל טומאה עד שיתלשו הגביהן רבו הטהורין על הטמאים: 
  הלכה ב
מפני מה אמרו אם הדיח טמא הוכשרו המים שבידיו ונטמאו וטמאו את הככר ר' שמעון אומר בין שהדיח ובין שלא הדיח טמא שאני אומר לסוף שטפת המים טמאין נוגעות בככר: 
  הלכה ג
גבי שנפל לתוכו יין דבש וחלב הולכין אחר הרוב נפל לתוכו שמן אף על פי שקיפוהו הרי זה טמא לפי שאי אפשר לו לצאת ידי צחצוחי שמן: 
  הלכה ד
יין של תרומה שנפל על גבי פירות ידיחם והן מותרין וכן השמן של תרומה שנפל לתוך הפירות ידיחם והן מותרין שמן של תרומה שנפל על גבי היין יקפה אותו והיין מותר שנפל על גבי ציר יקפנו עד שיבטל טעם השמן שבו: 
  הלכה ה
חזקת טיט וגממיות שבפתחי חניות ברשות הרבים בשעת הגשמים הכל טהור פסקו גשמים הרי הן כמו שפיכות ושבשוקין הולכין אחר הרוב: 
  הלכה ו
מי שפכות ומי גשמים שנתערבו בין בכלי בין בקרקע טמא ר' יהודה ור' שמעון אומרים בכלים טמא ובקרקע טהור פסקו הגשמים הקרובין לעיר ולדרך טמאין והרחוקין טהורין עד שיהלכו רוב אדם במה דברים אמורים בגבי שאפשר לשתות בה ולא יהא מקום פרסות רגליו נכרות אבל גבי שאין אפשר לו לשתות עד שתהא מקום פרסות רגליו נכרין מצא שם מקום פרסת רגל אדם מקום פרסות רגלי בהמה גסה טמא מקום פרסת רגל בהמה דקה טהור: 
  הלכה ז
גבי שאין בו ארבעים סאה ונפל לתוכו פחות משלשה לוגין מים שאובין כשרין לחולין לחלה ולתרומה וליטל מהן לידים וכשרין להקוות עליהן ירדו גשמים רבו ושטפו כדברי בית שמאי וכדברי בית הלל אומרים רבו אף על פי שלא שטפו וכדברי ר' שמעון שטפו אף על פי שלא רבו כשרין לחלה ולתרומה וליטל מהן לידים וכשרין להקוות עליהן וכיצד רבו אף על פי שלא כדברי בית הלל: 
  הלכה ח
מקוה שהיא מחזיק ארבעים סאה ובתוכו תשע עשרה סאה ונפלו לתוכו פחות משלשת לוגין מים שאובין כיון שנפלו לתוכו עשרים ואחת סאה של מימי גשמים טהורין מפני שרבו כיצד שטפו אף על פי שלא רבו כדברי ר' שמעון: 
  הלכה ט
מקוה שהוא מחזיק עשרים סאה בתוכו תשע עשרה סאה ונפלו לתוכו פחות משלשה לוגין מים כיון שאובין טמאין כיון שנפלו לתוכו סאה אחת של מימי גשמים טהורין מפני ששטפו וכמה שטפו כל שהן נפלו לתוכו שלשה לוגין מים שאובין טמאין פסולין לחלה ולתרומה וליטול מהן לידים ופסולין להקוות עליהן ירדו גשמים עד שיצא הימנו מלואו ועוד: 
  הלכה י
ירדו גשמים רבו ושטפו כדברי בית שמאי וכדברי בית הלל רבו אף על פי שלא שטפו וכדברי ר' שמעון שטפו אף על פי שלא רבו כשרין לחלה ולתרומה וליטל מהן לידים ופסולין להקוות עליהן עד שיצא הימנו מלואו ועוד: 
  הלכה יא
וכמה מלואו ועוד מקוה שהוא מחזיק עשרים סאה ובתוכן תשע עשרה סאה ירדו לתוכו שלשה לוגין מים שאובין טמאין ירדו גשמים ונתמלאו לעולם בפסולן עד שיצא מלאו ועוד ועוד דבר מועט למעט שלשת לוגין: 
  הלכה יב
מקוה שיש בו ארבעים סאה חסר קורטב נפלו לתוכו שלשת לוגין מים שאובין טמאין לחולין לחלה ולתרומה ליטול מהן לידים ופסולין להקוות עליהן פחות משלשה לוגין אפילו כולן פסולין כיון שנפל לתוכו קורטוב אחד של מימי גשמים טהורין: 
  הלכה יג
כשם שטהורין לטבילה כך טהורין לכל דבר למעלה מהן מי תמצית שלא פסקו שמטבילין בהן את המים ואין מטבילין בהן אדם ידים וכלים זה הכלל כל מקום שאדם טובל ידים וכלים טובלין אין אדם טובל אין ידים וכלים טובלין ואלו הן מי תמצית כל זמן שהגשמים יורדין וההרים ביצין הרי הן כמי מעין פסקו גשמים וההרים ביצין הרי הן כמי תמצית פסקו מלהיות ביצין הרי אלו כמין גבאין: 
  הלכה יד
החופר בצד הים בצד הנהר במקום הביצים הרי הן כמו תמצית החופר בצד המעיין כל זמן שהן באין מחמת המעיין אף על פי שפוסקין וחוזרין ומושכין הרי הן כמי מעין חזרו מלהיות מושכין הרי הן כמי גבאין: 
  הלכה טו
מעיין שמימיו מועטין וריבה עליו והרחיבו מטהר באישבורן ואינו מטהר בזוחלין אלא עד מקום שיכול להלך מתחלתו: 
  הלכה טז
מקוה שנמדד ונמצא חסר כל הטהרות שנעשו על גביו בין שמקוה זה ברשות הרבים בין שמקוה זה ברשות היחיד טמאות למפרע ר' שמעון אומר ברשות היחיד טמא וברשות הרבים טהור: 
  הלכה יז
אמר ר' שמעון מעשה בינורס של דיסקוס ביבנה שנמדדה ונמצאת חסרה והיה ר' טרפון מטהר ור' עקיבא מטמא אמר ר' טרפון הואיל ומקוה בחזקת טהרה הוא עומד לעולם זו בטהרתו עד שיודע שנטמא אמר ר' עקיבא הואיל ומקוה זה בחזקת טומאה הוא עומד לעולם הוא בטומאתו עד שיודע לך שטהר: 
  הלכה יח
אמר ר' טרפון למה זה דומה למי שהוא עומד ומקריב על גבי מזבח ונודע שהוא בן גרושה או בן חלוצה שעבודתו כשרה אמר ר' עקיבא למה זה דומה למי שהיה עומד ומקריב על גבי מזבח ונודע שהוא בעל מום שעבודתו פסולה: אמר ר' טרפון אתה מקישו לבעל מום ואני מקישו לבן גרושה וחלוצה נראה למי דומה אם דומה לבעל מום נלמדו מבעל מום אם דומה לבן גרושה נלמדו מבן גרושה או מבן חלוצה: 
  הלכה יט
ר' עקיבא אומר מקוה פסולו בעצמו ובעל מום פסולו בגופו ואל יוכיח בן גרושה ובן חלוצה שפסולו באחרים מקוה פסולו ביחיד ובעל מום פסולו ביחיד ואל יוכיח בן גרושה ובן חלוצה שפסולו מחירו בבית דין נמנו עליו וטמאוהו אמר לו ר' טרפון עקיבא כל הפורש ממך כפורש מחייו:  תוספתא מסכת מקוואות (צוקרמאנדל) פרק ב

תוספתא מסכת מקוואות (צוקרמאנדל) פרק ב
  
 הלכה א
מקוה שהניחו ריקן ובא ומצאו מלא כשר מפני ספק מים שאובים למקוה וחזקת למקואות כשרות: 
  הלכה ב
צנור המקלח למקוה והמכתשת נתונה בצדו ספק מן הצנור למקוה וספק מן המכתשת למקוה פסול מפני שהפסול מוכיח ואם יש בו רוב מקוה כשר מפני שזה ספק מים שאובין למקוה: 
  הלכה ג
שני מקואות שאין בהם ארבעה /ארבעים/ סאה ונפלו שלשת לוגין מים שאובין לתוך אחד מהן וידוע לאיזה מהן נפלו ואחר כך נפלו שנים ואינו יודע לאיזה מהן נפלו הריני יכול לתלות ולומר למקום שנפלו ראשוניים נפלו שניים: 
  הלכה ד
נפלו שלשת לוגין לתוך אחד מהן ואין ידוע לאיזה נפלו ואחר כך נפלו שניים וידוע לאיזה מהן נפלו אין יכול לתלות ולומר למקום שנפלו שניים נפלו ראשונים באחד יש בו ארבעים סאה ובאחד אין בו הריני אומר לתוך של ארבעים נפלו אחד שאוב ואחד כשר הריני אומר לתוך של שאוב נפלו: 
  הלכה ה
שני מקואות שאין בהן ארבעים סאה ונפלו שלשת לוגין לתוך אחד מהן ואין ידוע לאיזה מהן נפלו ואחר כך ירדו גשמים ונתמלאו ר' יוסי אומר אומרין לו שלא יטביל באחד מהן ואם טבל באחד מהן ועשה טהרות טהורות מפני שזה ספק מים שאובין למקוה למה זה דומה למי שנטמאת אחת מידיו ואין ידוע איזו הוא אומ' לו שלא יעשה טהרות באחת מהן ואם עשה טהרות באחת מהן טהורות מפני שזה ספק ידים: 
  הלכה ו
שני מקואות אחד יש בו ארבעים סאה ואחד אין בו טבל באחד מהן טומאה חמורה ועשה טהרות תלויות בשני ועשה טהרות בראשון ולא עשה בשני ועשה טהרות בראשון ועשה בשני ועשה אלו ואלו מונחות ראשונות תלויות והשניות טהורות במה דברים אמורים בטומאה חמורה אבל בטומאה קלה אלו ואלו טהורות: 
  הלכה ז
טבל באחד מהן מטומאה קלה ועשה טהרות טהורות נטמא באמצע טומאה חמורה טבל בשני ועשה אלו ואלו מונחות הרי אלו מונחות נאכלו ראשונות ונטמאו או שאבדו עד שלא נעשו שניות שניות טהורות משנעשו שניות שניות תלויות: 
  הלכה ח
טבל באחד מהן מטומאה חמורה ועשה טהרות תלויות נטמא באמצע טומאה קלה טבל בשני ועשה טהרות נגעו אלו באלו ראשונות תלויות ושניות ישרפו טבל באחד מהן מטומאה קלה ועשה טהרות טהורות נטמא באמצע טומאה חמורה ועשה טהרות תלויות ואם נגעו אלו באלו שניות תלויות ראשונות ישרפו: 
  הלכה ט
שני מקואות של ארבעים ארבעים אחד שאוב ואחד כשר וטבל באחד מהן מטומאה חמורה ועשה טהרות תלויות בשני ועשה טהרות בראשון ולא עשה בשני ועשה טהרות בראשון ועשה בשני ועשה אלו ואלו מונחות ראשונות תלויות ושניות טהורות במה דברים אמורים בטומאה חמורה אבל בטומאה קלה אלו ואלו תלויות: 
  הלכה י
ירדו שנים וטבלו בשניהם אחד אחד טמא טומאה חמורה ואחד טמא טומאה קלה הטובל מטומאה חמורה טמא מטומאה קלה טהור אחד הטמא טומאה חמורה ואחד המיקר הטובל מטומאה חמורה טמא והמיקר טהור אחד הטמא טומאה קלה ואחד המיקר שניהם תלויין למה זה דומה לשני שבילין אחד טמא ואחד טהור והלכו שנים בשניהן ועשה טהרות באחד יש בו דעת לשאול ובאחד אין בו דעת לשאול ברשות היחיד שניהן תלויין וברשות הרבים את שיש בו דעת לשאול ספיקו טמא ושאין בו דעת לשאול ספיקו טהור: 
  הלכה יא
שני מקואות של עשרים עשרים סאה אחד שאוב ואחד כשר היקר באחד מהן ועשה טהרות טהורות בשני ועשה ישרפו בראשון ולא עשה בשני ועשה ישרפו בראשון ועשה בשני אלו ואלו מונחת הראשונות טהורות שניות ישרפו: 
  הלכה יב
שתי נשים שנתעסקו בציפור הראויה להוציא דם כסלע ולאחר זמן נמצא על גבי זו בסלע ועל גבי זו בסלע שתיהן מקולקלות:  תוספתא מסכת מקוואות (צוקרמאנדל) פרק ג

תוספתא מסכת מקוואות (צוקרמאנדל) פרק ג
  
 הלכה א
גסטרא שמשוקעת בקרקע ובור של גת שגלת וירדו גשמים ונתמלאת הרי אלו פסולים מפני שהן גרורין על גבי כלי ר' אליעזר מכשיר שאין המים שאובין פוסלין את המקוה עד שיפול לתוכה: 
  הלכה ב
היה בראשון שלשת לוגין וירד וטבל במקוה שיש בו ארבעים סאה כשר סחטו בתוכו פסול הטביל בו את הסגיס וזבו הימנו שלשת לוגין למקוה כשר עקרו מתוכו פסול ור' שמעון מכשיר עד שיתכוין לתלוש ור' יהשע אומר בין כך ובין כך ישבר ור' יוסי אומר זולף בידיו וברגליו שלשת לוגין למקוה פסול הולכין עם הקרקע כשר: 
  הלכה ג
לוגיון העובר ממקום למקום וכן בהמה העוברת ממקום למקום וזילפו בידיהן וברגליהן שלשת לוגין למקוה כשר ולא עוד אלא אפילו עשו מקוה התחלה כשר: 
  הלכה ד
ואיזהו טיט הנמדד עם המים ר' יוחנן בן ברוקא אומר הנמדד בלוג ר' יוסי אומר היוצא במשפך ואלו הן קני המדה הסלול בטיט שבצדדין עולה למדת ארבעים סאה ואין מטבילין שלש גממיות של נחל התחתונה והעליונה של עשרים סאה והאמצעית של ארבעים סאה חרדלת של גשמים נכנסת לתוכן ויוצא מהן ר' יוסי אומר ר' מאיר היה אומר מטבילין בעליונה ואני אומר בתחתונה וחכמים אומרים בין בתחתונה כן וכן אין מטבילין אלא באמצעית שיש בה ארבעים סאה: 
  הלכה ה
שתי ברכות של ארבעים ארבעים סאה זו על גב זו שלשת לגין לעליונה ונפסקו ובאו לתחתונה כשרין שאני אומר שלמו ארבעים סאה עד שלא ירדו שלשת לוגין: 
  הלכה ו
שתי מקואות של עשרים עשרים סאה זה בצד זה ונפלו שלשת לוגין לתוך אחד מהן ונפתקו ובאו לחברו כשר ור' יוסי אומר אם ניטלה מחיצה פסול אבל רואה אני את דברי ר' יהשע שאמר במקוה שיש בו ארבעים סאה ונפלו שלשת לוגין וחלקו לשנים שזה כשר להקוות עליו וזה כשר להקוות עליו: 
  הלכה ז
שני מקואות של עשרים עשרים סאה אחד שאוב ואחד כשר ירדו שנים והשיקום וטבלו בהן אפילו אדומים והלבינום או לבנים והאדימום הטבלין והטובלין כמות שהיו: 
  הלכה ח
שלשת לוגין למקוה ובעל קרי וחולה שנפלו עליו תשעה קבין מים וטהור שנפלו על ראשו ועל רובו שלשת לוגין מים שאובין אבא יוסי בן חנן אומר מכלי אחד משנים ומשלשה מצטרפין ומארבעה אין מצטרפין: 
  הלכה ט
הבא במים שאובין חוץ מראשי אצבעות ר' אליעזר מטמא וחכמים אומרים אפילו לא בא אלא ראשו ורוב טמא בא ראשו אבל לא רובו רובו אבל לא ראשו או שבא ראשו ורובו בין מלמעלה בין מן הצד טהור עד שיבוא ראשו ורובו כדרכו: 
  הלכה י
מקצתן שאובין ומקצתן אינן שאובין או שנפל לתוכן יין ודבש וחלב טהור עד שיהא כולן שאובין ואפילו הוא טהור והן טהורין נטמאו וטמאני הרי זה אומר טמאני וטמאתיו: 
  הלכה יא
טהור שנפלו על ראשו ועל רובו שלשת לוגין מים שאובין טמא נפלו על ראשו אבל לא על רובו על רובו אבל לא על ראשו או שנפלו על ראשו ועל רובו בין מלמטה בין מן הצד טהור עד שיפלו על ראשו ועל רובו כדרכו: 
  הלכה יב
מקצתן שאובין ומקצתן אינן שאובין או שנפל לתוכן יין דבש וחלב טהור עד שיהו כולן שאובין ואפילו הוא טהור והן טהורין נטמא וטמא הרי זה אומר טמאני וטמאתיו: 
  הלכה יג
ר' ישמעאל אומר בטהורים טהור מקל וחומר ומה אם במקום שעשה שאר משקים במים לפסול את הגוף בשותה רביעית לא עשה את הטהורין כטמאין מקום שלא עשה את המשקין כמים לפסול את הגויה בשלשת לוגין אינו דין שלא נעשה את הטהורין כטמאין: 
  הלכה יד
השיב אבה יוסף החורני מקוה יוכיח שלא עשה שאר משקין כמים ועשה בו את הטהורין כטמאין השיב רבי על דברי אבא יוסף החורני לא אם אמרת במקוה שלא עשה בו את הצפורן תאמר בגוף שכן עשה בו את הצפורן:  תוספתא מסכת מקוואות (צוקרמאנדל) פרק ד

תוספתא מסכת מקוואות (צוקרמאנדל) פרק ד
  
 הלכה א
טבלה שנתנה על גבי הצנור להדיח וכן כלים שנתנו תחת הצנור להדיח ראשונים ראשונים הוכשרו לקבל טומאה שלמו ארבע סאה הרו אלו כשרין צנור שחקקו ואחר כך קבעו פוסל את המקוה: 
  הלכה ב
מים הנוזלין מאליהן ומן הים ומן הנהר והעולין באנטיליא פוסלין המקוה רבן שמעון בן גמליאל אומר העולה בכבולין אינן פוסלין את המקוה לפי שאינן נתלשין: 
  הלכה ג
ר' אליעזר בן יעקב אומר גג שיש בראשו עשרים ואחד סאה של מימי גשמים ממלא בכתף ונתן לתוכו תשעה עשרה סאה ופוחתו נתערבו בחצר: 
  הלכה ד
היה ארבעים סאה ונפחתה ובאו לתוך הבית כשרין ואין מטבילין בהן שאין מטבילין באויר היה ראשו אחד מגיע לארץ מטבילין בו ואין מטבילין באויר: 
  הלכה ה
גל הנתלש מן הים ומן הנהר אין מטבילין בו שאין מטבילין באויר היה שני ראשין נוגעות בארץ מטבילין בו ואין מטבילין בכיפא: 
  הלכה ו
קסטלין המחליק מים בכרכין אם היה נקוב כשפופרת הנוד אין פוסל את המקוה ואם לאו פוסל את המקוה הלכה זו עלו עליה בני אסיה שלש רגלים ביבנה ולרגל השלישי הכשירוהו אפילו נקוב כמחט: 
  הלכה ז
אמר ר' אלעזר בר' יוסי הלכה זו הורתי ברומי לטהרה וכשבאתי אצל חברי אמרו לי יפה הורית במה דברים אמורים מן הצד אינו פוסל את המקוה ואם היה מקבל כל שהוא מן הנקב ולמטה פוסל את המקוה פקקו בסיד ובבניין אינו פוסל את המקוה בסיד ובגפסיס פוסל את המקוה על גבי הארץ ועל גבי סיד וגפסיס או שמירח בטיט מן הצדדין אינו פוסל את המקוה: 
  הלכה ח
מעיין היוצא לתלמי ומן התלמי לברכת ראשונין ראשונין הרי אלו פסולין מפני שהן נשאבין כיצד עושה ניקבו מעיין בקנה כל שהוא ונמצאו מים מעוט מטהרין את המרובין מזחילין על גבי המת דברי ר' יהודה מים צפין על גבי כל שהן מטבילין בהן על רום קליפת השום ועל רוחב כשפופרת הנוד: 
  הלכה ט
מעיין שהוא מושך כנדל וריבה עליו והרחיבו מטהר באשבורן ואין מטהרין בזוחלין אלא עד מקום שיהא יכול מתחלתו: 
  הלכה י
ואיזהו חרדלית מי גשמים הבאין מדרון רואין אותן אם יש מתחלתן ועד סופן צרוף ארבעים סאה מטבילין בהן עד שיהא לפניו עוגל ארבעים סאה ומעשה בכובסים שהיו בירושלם שהיו גוררין את הכלים וטובלין בהן והכל מודים שכלים שגרר בהן לא הוטבלו:  תוספתא מסכת מקוואות (צוקרמאנדל) פרק ה

תוספתא מסכת מקוואות (צוקרמאנדל) פרק ה
  
 הלכה א
גממיות על פי המקוה וכן פרסות רגלי הבהמה אם הם מעורבין כשפופרת הנוד מטבילין ואם לאו אין מטבילין בהן ור' יהודה אומר הרי הן בחזקה המערה הנחירין שבמקוה מטבילין בהן ובלבד שיהו מעורבין כשפופרת הנוד: 
  הלכה ב
עריבה שהיא מלאה כלים והשיקה למקוה צריכה שפופרת הנוד ומעיין כל שהוא ר' יהודה אומר משום בית שמאי בכלי גדול ארבעה טפחים כרובן: 
  הלכה ג
קומקמום היא מלא כלים והשיקן למקוה אף על פי שפיו צר כל שהוא כלים שבתוכו טהורין היטהו על צדו עד שהוא בפיו כשפופרת הנוד: 
  הלכה ד
מעיין היוצא מן התנור והטביל בו צנון ודלעת או שהיו מים צפין על גבו במלואן הרי אלו טהורין שתי אצבעות שאמרו בינונית של כל אדם ולא אמר בעבט כזית מן הנבלה וכעדשה מן השרץ ספק יש בהן כשיעור ספק אין בו ספקו טמא שכל דבר שעיקרו מן התורה ושיעורו מדברי סופרים ספיקו טמא: 
  הלכה ה
מטהרין את המקואות העליון מן התחתון והרחוק מן הקרוב כיצד מביא סילון של עץ ושל עצם ושל כלי זכוכית ומניח ידיו התחתון עד שתתמלא מים ומושכן והשיקן אפילו כבשעורה ודיו ואם נכפף הסלון כל שהוא פסול במה דברים אמורים בזמן שהיו זה על גבי זה אבל היו זה בצד זה מביא סילון של רכובא מכאן וסילון של רכובא מכאן וסילון אחד באמצע ומשיק ויורד וטובל: 
  הלכה ו
כותל שבין שני מקואות שנסדק הערב מצטרף והשתי אין מצטרף ר' יוסי בר' יהודה אומר חלוף הדברים נפרצו זה לתוך זה רבן שמעון בן גמליאל אומר טפח מלא רוחב הפירצה: 
  הלכה ז
המת במרחץ הקמין טמא המת בקמין המרחץ טמאה מפני נוגע באבק טמא וטהור בעליתו ר' שמעון אומר הנוגע באבק טהור שלא נעשה אלא לשמש עם הקרקע: 
  הלכה ח
המטהרת שבמרחץ התחתונה מלאה שאובין ועליונה מלאה כשרין ובלבד שיהא כנגד הנקב ועולה למדת ארבעים סאה עגולי שלג המשוקעים במקוה הרי אלו מעלין ור' יהודה אומר אין מעלין ומודה ר' יהודה שהוא מביא טיט ורוק בעריבה ומשיק ויורד וטובל: 
  הלכה ט
מי כבשים ומי שלקות ומי זיתים מטבילין בהן ובלבד שאין בהן עקב שמן והתמד עד שלא החמיץ אין מטבילין בו: 
  הלכה י
מקוה שאין בו ארבעים סאה ונותן לתוכה יין ונשתנו מראיו אינו נפסל בשלש לוגין ולא עוד אלא אפילו חזרו מראיו לכמות שהיו כשר היו בו ארבעים סאה ונפל לתוכו יין ונשתנו מראיו חציו הטבול בין במקום המים בין במקום היין כאלו לא נפלו היה שאוב והשיקו השיק במקום היין והזה לא טהור השיק מקום המים במקום המים טהור מקום היין לא טהור: 
  הלכה יא
חבית שנשבר בים הגדול ומראה אותו מקום כמראה אותו היין הטובל באותו מקום כאלו לא טבל ולא עוד אלא אפילו נפל שם ככר תרומה טמא: 
  הלכה יב
מקוה שיש בו ארבעים סאה מכוונת וירדו שנים וטבל זה אחר זה הראשון טהור והשני טמא כיצד הוא עושה עדהו הראשון במים אחד ממלא בכתף ונותן לתוכו וטהור ר' יהודה אומר עודיהו רגלו של ראשון אחד יורד וטובל טהור: 
  הלכה יג
הטביל בו יורה גדולה הרי זו טמאה מפני שהמים מקלחין כיצד הוא מורידה לתוך פיה והופכה ומטבילה ומעלה דרך שוליה: 
  הלכה יד
הקופץ למקוה הרי זה מגונה הטובל פעמים במקוה הרי זה מגונה זה אומר לחברו כבוש ידך עלי במקוה הרי זה מגונה ר' יהודה אומר כבוש ידך עליו עד שתצא נפשו:  תוספתא מסכת מקוואות (צוקרמאנדל) פרק ו

תוספתא מסכת מקוואות (צוקרמאנדל) פרק ו
  
 הלכה א
ארץ הכותיים טהורה מקוותיה ומדרותיה ושביליה טהורות ארץ העמים טמאה מקוותיה ומדרותיה ושביליה טמאין מקואות העמים שבחוצה לארץ כשרים לבעלי קריין ופסולין לכל ישראל הטמאין ושבארץ ישראל שחוץ מן המפתח כשרין לכל הטמאין ואין צריך לומר לישראל בעלי קריין ושלפנים מן המפתח פסולין לבעלי קריין ואין צריך לומר לכל הטמאין דברי ר' מאיר ר' יהודה אומר כשרין לבעלי קריין מפני שבעל קרי טובל בארבעים סאה בכל מקום ושחוץ מן המפתח כשרין אף לנדותן: 
  הלכה ב
רבן שמעון בן גמליאל אומר הלכה אין לי אלא מעשה בגינתו של מיצק ברמון שהיו כהנים כובשין את הגדור יורדין וטובלין בתוכה אמר ר' יהודה מעשה במקוה שבין אושה לשפרעם ושל שפרעם היה והיה ר' דוסא משיב עליה שני תלמידי חכמים כדי שיהיו בו המים ארבעים סאה: 
  הלכה ג
שוב מעשה ברום בית ענת שקוות יתר מאלפים כור ובאו ושאלו את ר' חנניה בן תרדיון ופסל שאני אומר נכנסו גויים וזלפוה בלילה וחזרו ומלאו אותו בקילון ומעשה ברבן גמליאל ואונקלס הגר שהיו באין באשקלון וטבל רבן גמליאל במרחץ ואונקלס הגר בים אמר ר' יהשע בן קבוסיי עמהן הייתי ולא טבל רבן גמליאל אלא בים: 
  הלכה ד
מרחץ שבלניה גויים בזמן שמטהרת שלה פתוח לרשות היחיד טמא לרשות הרבים טהור מרחץ שבלניה גויים וישראל נכנס שחרית ומשיקה אף על פי שזה נכנס וזה יוצא טהורה נעלה או שנתיחדה מרשותו טמא נמצאת אומר בימים טהורים ובלילות טמאה: 
  הלכה ה
המהרהר בלילה ועמד ומצא בשרו חם טמא הרהר ולא חם חם ולא הרהר טהור ר' יוסי אומר בזקן ובחולה טהור בילד ובבריא טמא: 
  הלכה ו
הפולטת שכבת זרע ביום השלישי טהורה דברי ר' אלעזר בן עזריה ר' ישמעאל אומר פעמים שהן ארבע עונות פעמים שהן חמש פעמים שהן שש ר' עקיבא אומר לעולם חמש ואם יצאת מקצת עונה ראשונה משלימין לה מקצת עונה השישית: 
  הלכה ז
שכבת זרע של ישראל בכל מקום הרי זו טמאה ושל גוי בכל מקום טהורה חוץ ממימי רגלים שבה כל אלו שאמרו טהורין לחולין וטמאין לתרומה חוץ מהפולטת שכבת זרע שהיא טמאה לחולין: 
  הלכה ח
ר' יוסי בר' יהודה אומר הפולטת שכבת זרע טהורה לחולין ושאמרו חוצצין ושאמרו אין חוצצין לא מטמא ולא מטמאין חוץ מקרום שעל גבי המזבח והאגד שעל גבי המכה והקשקשים שעל גבי השבר והשירים והנזמים והקטלאות והטבעות אוצין חוצצין רפין אין חוצצין ר' שמעון שזורי אומר בית הסתרים באשה חוצץ ופיגיע אינו חוצץ: 
  הלכה ט
סם יבש שעל גבי מכה והכוחל שבעין הרי אלו אין חוצצין הדם והדיו והדבש והחלב ושרף התות ושרף התאינה ושרף השקמה ושרף החרוב יבשין חוצצין לחין אין חוצצין ושאר כל השרפין בין לחין בין יבשין הרי אלו חוצצין שהן של שעף לכלוכי פירות והכוחל שחוץ מן העין הרי אלו חוצצין: 
  הלכה י
צואה שתחת הצפורן שלא כנגד הבשר והטיט והבצק שתחת הצפורן אפילו כנגד הבשר אין חוצצין כתות של גדיל שאינו מקפיד עליה והאבר והבשר המדולדלין באדם הרי אלו אין חוצצין ר' יוחנן בן יוסף אמר צפורן שפירש רובה הרי זה אינה חוצצת: 
  הלכה יא
כל החוצצין בכלים חוצצין בנדה ובגוי בשעת טבילה ובחולין אין חוצצין: 
  הלכה יב
טבעת שנתונה בלבינה של טיט טופח והטבילה טהורה ואם היה טיט היון וחיברו כאלו לא טבלה: 
  הלכה יג
לגין שהוא מלא מים שאובין ונתון על פיו טיט טופח אם היו המים שוקעין בטיט והטבילן טהור ואם היה טיט יון וחיברו כאלו לא טבל ור' יוסי מטמא בשל מריקה מפני ששפין בו סידקי כלים: 
  הלכה יד
ואלו הן יתידות הדרכים אלו שמהלכין עליהן בימות הגשמים והן מתמעטין על הבגדים מצד אחד אינו אחד אינו חוצץ משני צדדין חוצץ דברי ר' מאיר ר' יהודה אומר משום ר' ישמעאל אף מצד אחד ר' יוסי אומר משום ר' ישמעאל של בנאין אף כשל בור גדולה מצד אחד והקטנה משני צדדין: 
  הלכה טו
זפת שבכוס ושבצלוחית מתוכן חוצצת ומאחוריו אינו חוצצת במה דברים אמורים מבית האומן אבל מבית בעל הבית בין מתוכן בין מאחוריו הרי זה חוצצת בתמחוי ובקערה בין מתוכם בין מאחוריהן בין מבית האומן בין מבית בעל הבית הרי זו חוצצת: 
  הלכה טז
המור והקומוס בין בכוס בין בצלוחית בין בתמחוי בין בקערה בין מתוכן בין מאחוריהן בין מבית האומן בין מבית בעל הבית בין מלמטה בין מצדדין הרי אלו חוצצין על הסנדל מתוכו ומעלה חוצץ ומלמטה אינו חוצץ ועל הספסל מלמעלה מן הצדדין חוצץ ולמטה אין חוצץ: 
  הלכה יז
לכלוכי צואה שבכסא ושבקתדראות והמכושים בין מתוכן בין מאחוריהן בין מלמטה בין מן הצדדין הרי אלו חוצצין על מטת בעל הבית ר' עקיבא אומר על הגשיש החצון חוצץ ועל הפנימי אינו חוצץ על המטפחת של מפסלי אילנות ר' עקיבא אומר אף על חלוקן ר' שמעון אומר אף על שמרים כיוצא בהן: 
  הלכה יח
לכלוכי שמרים שבכיס שבצלוחית והמוך שבשירים ושבזוג והטיט והבצק שעל ידי הקורדום ושעל ידי המגריפה הרי אלו אין חוצצין הגלידו הרי אלו חוצצין: 
  הלכה יט
כל ידות הכלים שהכניסן כדרכן הרי אלו אין חוצצין נתן הזפת והשעוה בין במקום הנקב בין במקום הניצוק הרי אלו אינן חוצצין הכניסן שלא כדרכן הרי אלו חוצצין נתן הזפת והשעוה בין במקום הנקב בין במקום הניצוק הרי אלו חוצצין: 
  הלכה כ
כל ידות הכלים שנשתברו כגון יד המגל ויד הסכין אם משמשין מעין מלאכתן ראשונה חוצצין ואם לאו אין חוצצין: 
  הלכה כא
מגל שנשברה ידה מסטה ולפנים אינה חוצצת מפני שהיא כבית הסתרים מסטה ולחוץ אם משמש מעין מלאכתה חוצצת ואם לאו אינה חוצצת סירגה בגמי או במשהו הרי זו חוצצת שורפה בשרף הרי זו אינה חוצצת: 
  הלכה כב
כלי שצר מכאן ומכאן ורחב מן האמצע כגון רובע וחצי רובע אין לו טהרה עולמית עד שיטנו על צדו צלוחית שאוגנה מעוך לתוכה וכתפותיה גבוהים וכך לגין שאוגנו מעוך לתוכו וכתפתיו גבוהין אין לו טהרה עולמית עד שיטנו: 
  הלכה כג
צלוחית ששפתה שופעת לאחוריה מורידה דרך פיה והופכה ומטביל ומעלה אותה דרך שוליה דברי ר' עקיבא ר' יוחנן בן נורי אומר מטביל כדרכו ואינו חושש מפני שהוא כבית הסתרים: 
  הלכה כד
לגין שהוגנו חוזרת לתוכו ר' יהודה אומר משום ר' יוחנן בן נורי מטביל כדרכו ואינו חושש מפני שהוא כבית הסתרים:  תוספתא מסכת מקוואות (צוקרמאנדל) פרק ז

תוספתא מסכת מקוואות (צוקרמאנדל) פרק ז
  
 הלכה א
כפת ידיו ורגליו וישב לו באמת המים אם נכנסו המים דרך כלו טהור ואם לאו טמא היו רגליו מלאות אבק וירד וטבל במקוה שיש בו ארבעים סאה טהור שפשף או שטבל בחמין טהור קומקומים שהוא מלא חמין והטבילו טמא שפשפו או שהטביל בחמין טהור: 
  הלכה ב
סלין של גת ושל בד אוצין צריך לחטחט ורפין צריך לנער קשרי פונדא ופסיקיא וקשרי מנעל וסנדל וקשרי מפתח חלוק של אשה הרי אלו חוצצין קשרי נימי פונדא ופסיקיא וקשרי רצועות ומנעל וסנדל והקשר שבאפקריסין שבכתף וסדין שקשר את נימיו הרי אלו חוצצין נתקשרו מאליהן אינן חוצצין: 
  הלכה ג
קשרי עני שמקפיד עליהן ושל בעל הבית הרי אלו חוצצין ושל בעל הבית שאינו מקפיד עליהן ושל עני הרי אלו אינן חוצצין ר' יהודה אומר צריך להטביל את כולו מפני החתך וכן היה ר' יהודה אומר משום ר' טרפון צריך להטביל את כל הטבעת: 
  הלכה ד
כלי שמלא יין והטבילו אם בטל מראיו טהור ואם לאו טמא מלא יין לבן וחלב אם רבו עליו טהור ואם לאו טמא ר' יהודה אומר רואין אותו כאלו הוא במים אם בטלו מראיו טהור ואם לאו טמא אמר ר' יוסי שמעתי שאפילו כלי מחזיק כור ואין בו אלא רביעית כאלו לא טבל: 
  הלכה ה
כל האוכלין מצטרפין לפסול את הגויה בכחצי פרס בתוך כדי אכילת פרס אכל חזר ואכל וחזר ואכל אם יש מתחילת אכילה ראשונה ועד סוף אכילה אחרונה כדי אכילת פרס מצטרפין ואם לאו אין מצטרפין ואין מחייבין אותו להיות אוכל פחות מכשיעור לירד וטובל אלא אוכל כשעור ויורד וטובל אכל פחות מכשיעור ויורד וטובל באמצע טמא: 
  הלכה ו
התירו למעוברת שתהא טועמת דבר מועט מפני סכנות נפשות וכמה היא פרס שתי ביצים חסר קימעא דברי ר' יהודה ר' יוסי אומר שתי ביצים שוחקות ר' שיעור שתי ביצים ועוד: 
  הלכה ז
כל המשקין מצטרפין לפסול את הגוף בשותה רביעית מתוך כדי אכילת פרס שתה וחזר ושתה וחזר ושתה אם יש מתחלת אכילה ראשונה עד סוף שתייה אחרונה כדי שתיית רביעית מצטרפין ואם אלו אין מצטרפין ואין מחייבין אותו להיות שותה פחות מכשיעור ויורד וטובל אלא שותה כשיעור ויורד וטובל שתה פחות מכשיעור ויורד וטבל באמצע טמא התירו למגעת טמא מת שתהא בנה וטהורה: 
  הלכה ח
בלע כזית מן המת ונכנס לבית הבית טהור שכל הבלועין באדם ובהמה ובחיה ובעוף טהורין נסרח או שיצא מלמטה טהור שתה מים טמאים והקיאן טמאין מפני שנטמאו בו ביציאתן טבל או שנסרחו או שיצאו מלמטן טהורין שתה שאר המשקין אף על פי שטבל והקיאו טמאין לפי שאינן טהורין בגוף נסרחו או שיצא מלמטה טהורין: 
  הלכה ט
פרה ששתת מים טמאין והקיאתן טמאין מפני שאין טהורין בגוף נסרחו או שיצאו מלמטן טהורין נכנס לו חץ ביריכו ר' אומר אינו חוצץ וחכמים אומרים הרי זה חוצץ במה דברים אמורים בשל מתכת אבל בשל עץ הרי זה חוצץ ואם קרם עליו העור מלמעלה הכל מודים שאינו חוצץ שכל הבלועין באדם ובבהמה בחיה ובעופות טהורין נכנסו צרורות וקיסמין בסידקי רגליו מלמטה ר' עקיבא אומר אינו חוצץ מפני שהוא כבית הסתרים: 
  הלכה י
אספלנית מלוגמא ורטייה שעל בית הסתרים ר' אומר חוצץ ור' יוסי בר' יהודה אומר אינו חוצץ העושה קלקו בראשו ר' אומר חוצץ ר' יוסי בר' יהודה אומר אינו חוצץ היתה בו שערה אחת חוץ למכה וראשו מודבק במכה או שהיו בו שתי שערות וראשו מודבק בפיף או ביציאה הרי אלו חוצצת היו בו שתי שערות בריסי עיניו מלמטה ונקבן והוציאן בריסי עיניו מלמעלה זה מעשה ונמנו עליו חמשה זקנים בלוד וטמאוהו: 
  הלכה יא
פרה ששתתה מי חטאת ושחטה בתוך מעת לעת זה היה מעשה והיה ר' יוסי הגלילי מטהר ור' עקיבא מטמא סייע ר' טרפון את ר' יוסי הגלילי סייע ר' שמעון בן ננס את ר' עקיבא סלק ר' שמעון בן ננס את טרפון סלק ר' יוסי הגלילי את ר' שמעון בן ננס סלק ר' עקיבא את ר' יוסי הגלילי אחר זמן מצא לו תשובה אמר לו מה אני לחזור אמר לא לכל אדם אלא לך שאתה יוסי הגלילי אומר לך הרי הוא אומר והיתה לעדת בני ישראל למשמרת למי נדה חטאת היא כשם שמורים מי נדה ולא ששתתן פרה זו היה מעשה ונמנו שנים ושלשים זקנים בלוד וטהרוהו באותה שעה קרא ר' טרפון המקרא הזה ראיתי את האיל מנגח ימה וצפונה ונגבה וכל חיות לא יעמדו לפניו ואין מציל מידו ועשה כרצונו והגדיל ר' עקיבא ואני ראיתי והנה צפיר עזים בא מן המערב על פני כל הארץ ואין נוגע בארץ והצפיר קרן חזית בין עיניו זה יוסי הגלילי ותשובתו ויבא עד האיל בעל הקרנים אשר ראיתי עומד לפני האבל וירץ אליו בחמת כחו וראיתיו מגיע אצל האיל ויתמרמר אליו ויך את האיל וישבר את שתי קרניו זה עקיבא ושמעון בן ננס ולא היה כח באיל לעמוד לפניו וישליכהו ארצה וירמסהו זה יוסי הגלילי ולא היה מציל לאיל מידו אלו שלשים ושנים זקנים שנמנו בלוד וטהרוהו:  תוספתא מסכת נגעים (צוקרמאנדל) פרק א

תוספתא מסכת נגעים (צוקרמאנדל) פרק א
  
 הלכה א
אמר ר' יוסי שאל יהשע בנו של ר' עקיבא את ר' עקיבא אמר לו מפני מה אמרו מראות נגעים שנים שהן ארבע אמר לו אם לאו מה יאמרו אמר לו יאמרו מקרום ביצה ולמעלה טמא אמר לו ללמד שמצטרפין זה עם זה אמר לו יאמרו מקרום ביצה ולמעלה טמא ומצטרפין זה עם זה אמר לו ללמדך שאם אינו בקי בהן ובשמותיהן לא יראה את הנגעים: 
  הלכה ב
ר' אלעזר בן יעקב אומר משם ר' חנניא בן כינאי שאמר משום ר' עקיבא שאין אתה אומר כהן שהוא בקי בנגעים ולא בנתקין ולא בקרחות באדם ולא בבגדים בבגדים ולא בבתים במראה ראשון ולא במראה שני במראה שני ולא במראה שלישי לא יראה את הנגעים עד שיהא בקי בהן ובשמותיהן תלמוד לומר זאת התורה לכל נגע הצרעת ולנתק ולצרעת הבגד ולבית ולשאת ולספחת ולבהרת ולהורות: 
  הלכה ג
אמר ר' נתן לא שיהא ר' עקיבא אומר של סיד דוהא הימנו אלא של שאת דוהא הימנו שאי אפשר לפסיון שיטמא בתחלה אבל אפשר לפסיון שיטמא בן יומו כיצד צד בהרת ובה סימני טומאה החליטו והלכו להן סימני טומאה ובא לו אצל הכהן ופטרו ואחר כך נולדו לו פסיון זה הוא פסיון שהוא מטמא בן יומו: 
  הלכה ד
ארבע מראות שעור ובשר נטמא בהן ובהן השחין והמכוה והקרחת והגבחת מטמאין בהן הפיסיון מטמא אף על פי שאינו מאותו מראה אלא ממראה אחר ובלבד שיהא מארבע מראות המחייה מטמא בכל מראה אפילו לבנה בשחור ושחורה בלבן ושער לבן מטמא בכל מראה לבן ואפילו במראה סיבות אלא ששער לבן אלא ששער לבן והנתקין מטמאין בכל מראה אפילו לבנים בשחור ושחורים בלבן ומטמאין בשיער צהב דק שמראיו כתבנית הזהב: 
  הלכה ה
הבגדים והעורות מטמאין בירקרק שבירוקין ובאדמדם שבאדומים ואיזה הוא הירקרק שבירוקין ר' אליעזר אומר כשעוה וכקורמל סומכס אומר ככנף טואס וכחוץ של דקל ואיזה הוא אדמדם שבאדומים כזהורית יפה שבים והפסיון להם כיוצא בהן אין בהן מראה פתוך מראה גבוה שבהן כמראה צל בחמה מראה עמוק שבהן כמראה חמה בצל: 
  הלכה ו
ר' ישמעאל אומר מראות נגעים שנים עשר ר' חנניא סגן הכהנים אומר מראות נגעים ששה עשר ר' דוסא בן הרכינס אומר מראות נגעים שלשים וששה עקביא בן מהללאל אומר מראות נגעים שבעים ושנים: 
  הלכה ז
מי שנסמית אחת מעיניו אינו ראשי לדון שנ' לכל מראה עיני הכהן ואומר ועל פיהם יהיה כל ריב וכל נגע מקיש ריבין לנגעין מה נגעים לכל מראי עיני הכהן אף ריבין לכל מראה עיני הכהן: 
  הלכה ח
בית האפל וחלונותיו מוגפות מפתחין לאותן חלונות ורואין את נגעו סדין המקומט מפשטין את קומטיו ורואין את נגעו נראית הנגע בחדרין או בסדקין אין נזקק לו סילקו הרי הוא כקמוט שנפשט ובית הסתרים שנתגלה מאורגת בעומדין לשחי דברי ר' מאיר ר' יהודה אומר טווה פשתן לשמלת אמר ר' נראין דברי ר' מאיר בימין ודברי ר' יהודה בשמאל: 
  הלכה ט
כשם שנראה לנגעו כך נראה לתגלחתו שנ' והתגלח ונאמר גבות עיניו מה גבות עיניו במראה פרט לבית הסתרים אף כל שערו שנראה פרט לבית הסתרים: 
  הלכה י
כל הנגעים אדם רואה חוץ מנגעי עצמו דברי ר' מאיר וחכמים אומרים אף לא נגעי ביתו בגדיו וקרוביו כל הנדרים אדם מתיר חוץ מנדרי עצמו ר' יהודה אומר אף לא נדרי אשתו וחכמ' אומרים צריך שיאמר בינו לבינה והלא נדרי הן אלא שבינה לבין אחרים ורואה הוא קדשיו ומעשרותיו של עצמו ונשאל הוא על הטהרות ועל הטומאות של עצמו: 
  הלכה יא
אין דנין שני דינין כאחד ואפילו נואף ונאפת אלא דנין את הראשון ואחר כך דנין את השני ואין נמנין על שני דברים כאחד ואין שואלין שתי שאלות כאחד אלא נמנין על הראשון ואחר כך נמנין על השני נשאלין על הראשונה ואחר כך נשאלין על השנייה: 
  הלכה יב
אין משקין שתי סוטות אחד שלא יהא לבה גס בחברתה ור' יהודה אומר לא מן השם הוא זה אלא משום שנ' והקריב אותה הכהן אחת הוא מקריב ואין מקריב שתים: 
  הלכה יג
אין שורפין שתי פרות בבת אחת משנעשת אפר מביא אחרת ושורף על גבה ואינו חושש ואין עורפין שתי עגלות כאחת ור' אליעזר אומר אם היתה מדה מכוונת בין שתי עיירות שתיהן מביאות שתי עגלות ואין עושין שלש עיירות הנדחות בארץ ישראל שלא להחריב את ערי ישראל אבל עושין אחת או שתים אנשי עיר הנדחת אין דנין שנים מהם כאחד אלא דנין את הראשון ואחר כך דנין את השני: 
  הלכה יד
לעולם אין הכהן רשאי לטמא עד שיהו עיניו בו ובעור הבשר שחוצה לו עודה מסגירו או פוטרו נולד בו נגע אחר הרי זה נזקק לו ואם משהסגירו נולד לו נגע אחר אין נזקק לו לטומאה ולטהרה אלא על סוף שבוע הלך נגעו אפילו לאחר שלש שנים הרי הוא בטומאתו עד שיאמר לו הכהן טהור הוא נאמן הכהן לומר נגע זה פשה נגע זה לא פשה אם בהרת קדמה את שער לבן ואם שער לבן קדם את הבהרת ונאמן הוא על נגעי עצמו: 
  הלכה טו
כהן שראהו בתחלה נזקק לו בסוף שבוע ראשון ראוהו בסוף שבוע ראשון נזקק לו בסוף שבוע שני נזקק לו בסוף שבוע שני נזקק לו בסוף שבוע שלשי מת או שחלה כהן אחר נזקק לו ולא יאמר לו לך ושוב אלא נזקק לו מיד: 
  הלכה טז
כהן שטמא את הטהור וטיהר את הטמא נזקק לו בסוף שבוע אף על פי שטימא את הטמא וטהר את הטהור לא עשה כלום לענין טומאה הוא אומר טמא הוא וטימאו הכהן לענין טהרה הוא אומר טהור הוא וטיהרו הכהן וזה אחד מן הדברים שעליהן עלה הלל מבבל:  תוספתא מסכת נגעים (צוקרמאנדל) פרק ב

תוספתא מסכת נגעים (צוקרמאנדל) פרק ב
  
 הלכה א
יש בשער לבן שאינו בשער צהוב ויש בשער צהוב שאין בשער לבן שער לבן לא הציל שער אחר מידו מה שאין כן בשער צהוב יש בשער צהוב ששער צהוב יפה כחו במקומו ליטמא בכל מראה מה שאין כן בשער לבן: 
  הלכה ב
היו בו שתי שערות בנגע ושופעות חוצה לו טמא היו חוצה לו ושופעת לתוכו טהור אמר ר' מאיר שלא יהו בני אדם מדומין שבגולם הן נידונין אלא אם הידהה שער לבן טמא ואין הלבן טהור: 
  הלכה ג
שאלו תלמידיו את ר' יוסי בהרת ובה שער שחור חושינו שמא מיעט את מקום הבהרת מכגריס אמרו לו לא אם אמרת בשער לבן שהוא סימן טומאה תאמר בשער שחור שאין סימן טומאה אמר להן הרי שיש בו עשר שערות לבנות כלום הן סימני טומאה אלא שתים חוששנו למותר שמא מיעט את מקום הבהרת מכגריס אמרו לו לא אם אמרת בשער לבן שהוא מין טומאה תאמר בשער שחור שאינה מין טומאה אמר להן אף שער שחור סוף שבהרת הופכתו שהוא מין טומאה: 
  הלכה ד
בהרת וחוט יוצא הימנה שתי בהרות וחוט יוצא מזו לזו אם יש בו רחב שתי שערות זוקקין לטמא בשער לבן ובפסיון אבל למחיה אין מצטרפין עד שהיא בו רוחב כגריס ר' אלעזר בר' שמעון אומר כשם שאינו מצרפן ליטמא במחיה עד שיהא בו רוחב כגריס כך אין נזקקין ליטמא בשער לבן ובפסיון עד שיהא בו רוחב כגריס: 
  הלכה ה
שתי בהרות וחוט של מחיה ביניהן ניפרץ מכאן מקום שערה אחת ומכאן מקום שערה אחת טמא משום פסיון וטמא משום מחייה בהרת שטהרה מתוך החלט מחייה ושיער לבן מתוך פסיון מתוך הסגר אינו משמשת את הסגר מעתה אבל עולה לו ליטמא בשער לבן הפסיון הבא אחר הנגע: 
  הלכה ו
בהרת אחד הפטור כנסה ופשתה או פשתה וכנסה נשתנית מן השלג לסיד ומן הסיד לשלג הרי זו כמו שהיה בהרת כגריס ופשתה כחצי גריס והלך מן האם כחצי הגריס ר' עקיבא אומר תראה בתחלה וחכמים מטהרין בהרת כגריס ופשתה כגריס ועוד והלך מן האם כחצי גריס ר' עקיבא מטמא וחכמים אומרים תיראה כתחלה: 
  הלכה ז
בהרת כחצי גריס ובה שתי שערות נולדה בהרת כחצי גריס ובה שתי שערות הרי זה להחליט טעה ואין ידוע אלו שהפכו ואלו שקדמו טהור ואם משהחליטו טעה ואין ידוע אלו שהפכו ואלו שקדמו טמא נשרו בו שתים טמא ושלש טהור ר' אלעזר בר' שמעון אומר ספק בהרת קדמה את השער לבן ספק שער לבן קדמה את הבהרת הואיל וספק נגעים להקל טהור: 
  הלכה ח
בהרת ובה מחייה פחותה מכעדשה ר' מאיר אומר יסגיר וחכמים אומרים אין נזקקין לו רבתה בהרת יסגיר ונתמעטה טהורה רבתה מחייה טהורה ונתמעטה טהורה רבתה מחייה טמאה נתמעטה ר' מאיר מטמא שהנגע פושה לתוכה וחכמים מטהרין שאין הנגע פושה לתוכה: 
  הלכה ט
בהרת כגריס ומחייה כעדשה מקפתה וחוץ למחייה בהרת ונתמעטה מחיה זו ונעשתה בהרת רבן גמליאל אומר אם מבפנים נתמעט הפנימית להחליט והחיצונה להסגיר מבחוץ הפנימית להסגיר והחיצונה טהורה ר' עקיבא אומר בין כך ובין כך הפנימית להסגיר וחיצונה טהורה אם משום הפסיון אין חוששין לפנימית שאין הנגע פושה לתוך הנגע אם משום הפסיון אין חוששין לחיצונה שהבהרת בתוכה: 
  הלכה י
אמר ר' שמעון אימתי דברי ר' עקיבא בזמן שהיה כעדשה מכוונת היתה יתירה מכעדשה ונתמעט מותר זה ונעשה הבהרת אם בפנים נתמעט שניהם להחליט הפנימית משום שפשת והחיצונה משום מחייתה מבחוץ הפנימית להסגיר והחיצונה להחליט: 
  הלכה יא
אמר ר' יוסי אלו דברי ר' חנניה בן גמליאל אבל אמורני בשתיהן החיצונה טהורה שאני רואה את הבהרת כאלו השחין במקום מחיה: 
  הלכה יב
עשרים וארבע ראשי איברים באדם ואין מטמאין משום מחייה ואם מקומן יושב כגריס הרי אלו מטמאין כגריס ר' אליעזר אומר המסמרת והיובלת והתלתלין אינו מטמאין משום מחייה ואם היה מקומו יושב כגריס הרי אלו מטמאים כגריס ר' יוסי בר' יהודה אומר היתה בהרת סמוכה לראש לעין ולאוזן ולחותם ולפה טהור שנ' וראה הכהן את הנגע בעור הבשר שיהא כל חוצה לו עור הבשר וראויה לפסיון כגריס על ראש חוטמו שופע אילך אילך כגריס על ראש אצבע שופע אילך ואילך טהור שנ' וראהו כולו כאחד: 
  הלכה יג
בהרת בכולו ובראשו בשר חי בהרת ברגלו ובכולו בשר חי או שהיתה בו בהרת מלמעלה למטה כמין פסיקא של בשר חי חוגרתו באמצע טהור שנ' ומחית בשר חי בשאת עד שתהא מחייה מבוצרת בתוך השאת האודם שבשפה נדון כבית הסתרים והקמט שנפשט הרי הוא כעור הבשר לכל דבר: 
  הלכה יד
בהרת בגוי עד שלא נתגייר ואחר כך נתגייר בראש עד שלא העלה שער והעלה שער ומשהעלה שער נקרם בזקן עד שלא העלה שער והעלה שער ומשעלה שער ניתק בעור הבשר עד שלא העלה שחין ונעשה שחין ומשנעשה שחין נעשה מכוה בעור ובבשר עד שלא נעשה שחין ומשנעשה שחין נעשה צורבה טהור: 
  הלכה טו
ר' אליעזר בן יעקב אומר הואיל ותחלתו טמא וסופו טמא טמא וחכמים אומרים ראה בתחלה היתה בהרת עד שלא נתגייר ומשנתגייר ונסמכה לה בהרת אחרת ראשונה אינה זוקקת לטמא בשער לבן ובפסיון ואינו מעכבת את הפריחה כחצי גריס עד שלא נתגייר וכחצי גריס משנתגייר טהור:  תוספתא מסכת נגעים (צוקרמאנדל) פרק ג

תוספתא מסכת נגעים (צוקרמאנדל) פרק ג
  
 הלכה א
התולש סימני טומאה מתוך נגעו בין שתלש כולו ובין שתלש מקצתו בין עד שלא בא אצל הכהן ובין משבא אצל הכהן בין מתוך החלט ובין מתוך הסגר ובין מתוך הפטור הרי זה לוקה את הארבעים: 
  הלכה ב
הקורע נגע מן הבגד והקולף נגע מן הבית הרי זה לוקה את הארבעים שנ' השמר בנגע הצרעת לשמור מאוד ולעשות אבל נושא הוא במומו על כתפו ובסיב ברגלו ואם הלכה לה הלכה היו בו שתי שערות תלש אחת ונשרה אחת טהור היו שלש תלש אחת ונשרו שתים טהור שתים ונשרה אחת טמא נתמעטה בהרתו מכגריס בין כך ובין כך טהור פתח בכולו בין כך ובין כך טהור: 
  הלכה ג
היתה בו מחיה כעדשה כוה חצייה והלך חצייה טהור היתה יתירה כעדשה כוה מותר והלך כעדשה טהור כעדשה והלך מותר טמא נתמעטה בהרתו מכגריס בין כך ובין כך טהור פרחה בכולו בין כך ובין כך טמא: 
  הלכה ד
אמר ר' יוסי במה דברים אמורים בזמן שנעשה במותר זה בהרת ואם נעשה מותר זה שחין טהורה שאפילו בהרת כסלע ונסמך לה שחין טהורה התחילתו מביא להן ראייות מפני מה עד שלא בא אצל הכהן טהור לא מפני שלא ראה הכהן סימני טומאה שבו אף תוך הסגירו יהא טהור עד שיראה הכהן סימני טומאה שבו אמרו לו יפה אמרתה: 
  הלכה ה
קצצה מתכוין ר' אליעזר אומר משיולד לו נגע אחר ויטהר הימנה וחכמים אומר' אין לזה טהרה עולמית אמר ר' יהודה לא נחלקו ר' אליעזר וחכמים על שקצצה וקצץ עמה בשר חי שאין לזה טהרה עולמית ועל שקצצה שייר הימנו כל שהוא שאם פרחו בכולו הרי היא טהור על מה נחלקו על שקצצו מת שר' אליעזר אומר אין לו טהרה עד שיוליד לו נגע אחר ויטהר הימנה וחכמים אומ' פרחה במקצתו טמא פרחה בכולו טהור: 
  הלכה ו
מצורע מוסגר ימול ופטור מן הקרבן ומוחלט ימול חייב בקרבן היתה בו בהרת כגריס מל הימנה כחצי גריס ובסוף שבוע נעשה כסלע ויראה כתחלה: 
  הלכה ז
בהרת כגריס ובה מחיה כעדשה פרחה בכולו והניחה המחיה במקומה טמא חזרו בו ראשי איברים טמא עד שתתמעט בהרת מכגריס וכמה היא חזירת ראשי איברין ר' מאיר אומר כל שהוא ור' יוסי אומר כעדשה אמר ר' מאיר וכי משום מחיה הן מטמאין והלא אין המחיה מטמא בראשי איברין אלא גזרת המלך היא אפילו כל שהוא: 
  הלכה ח
אמר ר' יוסי וכי משום ראשי אברין מטמאין והלא אם חזרה אמצעיתו טמא אלא כאן נאמר בשר חי ולהלן נאמר בשר חי מה בשר חי האמור להלן כעדשה אף בשר חי האמור כאן כעדשה: 
  הלכה ט
שער לבן החוזר אחר פריחה החליט מחייה שער לבן והפסיון או אחר פריחת הסגר טהור ר' יהשע מטמא אמר ר' יהשע שער לבן סימן טומאה והמחייה סימן טומאה מה מחייה חוזרת ומטמא אף שער לבן חוזרת ומטמא אמר לו ר' עקיבא מה מחייה חוזרת ומטמא שכן היא מטמאה הפוכה ושלא הפוכה תאמר בשער לבן שאין מטמא אלא הפוך ועוד שנ' בשר בשר חי החוזר טמא ואין שער לבן חוזר טמא: 
  הלכה י
פרחה בכולו אבל לא בכחצי עדשה סמוך לראשו לזקן השחין והמכוה הקרח והמירין חזר הראש והזקן שנקרחו והשחין והמכוה והקרח נעשו צורבה וחיו ונתמלא מקומן בהרת ר' יעקב אומר הואיל ונסמכה טהרה לטהרה טהור וחכמים או' יראה כתחילה: 
  הלכה יא
שתי בהרות אחת טמאה ואחת טהורה פרחה מזו לזו לעור הבשר ולא מעור הבשר לתוכן טהור ור' נחמיה אומר אם כתחלה פרחה מטמאה לטהורה טהור ואם מטמאה לטומאה טמא הבא בכולו לבן ובו מחיה עגולה או ארוכה הרי זה יסגיר חסרו בו ראשי איברין הרי אלו כמות שהיו וחכמים אומרים פרחו במקצתו טמא פרחה בכולו ובמחיה טהור: 
  הלכה יב
שתי בהרות אחת מוסגרת ואחת מוחלטת אחת מוסגרת ואחת להסגיר אחת להסגיר ואחת להחליט אחת מוסגרת ואחת מוחלטת אחת מוסגרת ואחת טהורה טעה ואינו יודע איזו ראשונה ואיזו שנייה טהור אחת מוסגרת ואחת מוחלטת אחת להסגיר ואחת להחליט ואחת מוחלטת ואחת מוסגרת ואחת מוחלטת ואחת טהורה טעה ואינו יודע איזו ראשונה ואיזו שנייה טמא: 
  הלכה יג
השחין והמכוה שניהם סימן אחד ושניהם טומאה אחת למה נחלקו שאין מצטרפין זה עם זה כחצי גריס מן השחין וכחצי גריס מן המכוה אין מצטרפין זה עם זה שחין נעשה מכוה בטל מכוה את השחין ומכוה שנעשית שחין בטל שחין את המכוה הרי הן לפניך ואין ידוע אם השחין אם המכוה קדמה טהור: 
  הלכה יד
השחין והמכוה והנתקין והשחין והמכוה והקרחת והגבחת והשחין והמכוה מצטרפין זה עם זה ואין פושין מזה לזה הסגירו בשחין ובסוף שבוע נעשה עור הבשר כעור הבשר ובסוף שבוע נעשה שחין יראה כתחילה:  תוספתא מסכת נגעים (צוקרמאנדל) פרק ד

תוספתא מסכת נגעים (צוקרמאנדל) פרק ד
  
 הלכה א
ר' עקיבא אומר שער צהוב הארוך טהור אלא שהוא מציל מיד שער צהוב דק והפסיון הבא אחר הנתק ואיזה הוא סימנין ר' אלעזר בר' שמעון אומר הטמא בשער לבן טהור בשער צהוב טהור בשער לבן היו בו שתי שערות צומחות הרי אלו מצילות מכונסות ומפוזרות מבוצרות ושאינן מבוצרות אבל משוירת אינה מצלת אלא אם כן היתה מבוצרות היו בו שתי שערות אחת צומחת ואחת מבוצרות הרי אלו מצילות ומפוזרות היו בו שתי שערות אחת צהובה ואחת צומחת אחת צהובות ואחת משוירות נולד זוג לצהובה טמא לצומחות ומשויירת טהור ואם מגלח את הנתק אפילו נזיר הרי זה מגלח תגלחתו בכל אדם ותגלחתו בכל דבר הסגירו ולא גלחו הרי זה מוסגר: 
  הלכה ב
נתק וחוט יוצא הימנה שני נתקין וחוט יוצא מזו לזו אם יש בו רחב שערות זוקקין ליטמא בשער צהוב דק והפסיון להציל בצימוח אבל במשוייר אינו מציל עד שיהא בו רחב כגריס ר' אלעזר בר' שמעון אומר כשם שאינו מציל במשייר עד שיהא בו רוחב כגריס כך אין זוקקין לטמא בשער צהוב דק וכפסיון להציל בצימוח עד שיהא בו רחב כגריס: 
  הלכה ג
נתק בתוך נתק מסגיר את הפנימי ופוטר את החיצון יהודה בן נקוסא אומר משום ר' שמעון כל נתק שהחליטו שער צהוב דק והפסיון הלכו להן אין עלולין לשמש טומאה עולמית: 
  הלכה ד
נתק כגריס בראשו ובזקנו יסגיר עמד בו שבוע אחד נותן לו שבוע שני עמד בו שני שבועות יפטור נולד בו שער צהוב דק ופסיון טמא נולד לו שער שחור או שנכנס שער שחור מן הצד טהור הלך שער שחור מן הנתק והניח שער צהוב מקומו טהור ולא עוד שהוא טהור אלא שמציל מיד שער צהוב דק והפסיון הבאין אחר הנתק: 
  הלכה ה
נתק כגריס בראשו ובזקנו בסוף שבוע ראשון ובסוף שבוע שני ונולד לו שער צהוב דק והפסיון טמא ונולד לו שער שחור או שנכנס שחור מן הצד טהור הלך שער שחור והניח שער צהוב במקומו טהור ולא עוד שהוא טהור אלא שמציל מיד שער צהוב דק והפסיון הבאין אחר הנתק: 
  הלכה ו
נתק כגריס בראשו ובזקנו בסוף שבוע ראשון ובסוף שבוע שני כנס שער שחור מן הצד טהור חזר וניתק טמא משום פסיון נתק כגריס בראשו ובזקנו יסגיר נתק ראשו זקנו כולו כאחד בין מתוך החלט בין מתוך הסגר ובין מתוך הפטור פטור משם פרחה אחר הפטור טמא משום פסיון: 
  הלכה ז
הבא כולו נתק בראשו ובזקנו יסגיר עמד בו שבוע אחד נותן לו שבוע שני עמד בו שני שבועות יפטור אחר הפטור נולד לו שער צהוב דק טמא נולד לו שער שחור בין מן האמצע ובין מן הצד טהור הלך לו שער שחור והניח שער צהוב במקומו טהור ולא עוד שהוא טהור אלא שמציל מיד שער צהוב דק הבא את הנתק הבא כולו נתק יסגיר בסוף שבוע ראשון ובסוף שבוע שני נולד לו שער צהוב דק טמא נולד לו שער שחור בין מן האמצע ובין מן הצד טהור הלך שער שחור והניח שער צהוב במקומו טהור ולא עוד שהוא טהור אלא שמציל מיד שער צהוב דק הבא אחר הנתק: 
  הלכה ח
הבא כולו נתק יסגיר בסוף שבוע ראשון ובסוף שבוע שני נולד שער שחור מן הצד טהור חזר הנתק טמא משום פסיון הבא כולו נתק בראשו ובזקנו יסגיר שתי שערות צומחות אחת בראשו ואחת בזקן שתי שערות צהובות אחת בראש ואחת בזקן אין מצטרפות: 
  הלכה ט
הקרחת והגבחת שתיהן סימן אחת ושתיהן טומאה אחת ולמה נחלקו שאין מצטרפות זו עם זו ואיזו היא קרחת ואיזו היא גבחת מן הקדקד ושופע לאחוריו זו היא קרחת מן הקדקד ושופע לפניו זו היא גבחת: 
  הלכה י
המלישות שבראש ושבזקן זקן האשה זקן הסריס שלא העלו שער הרי הן כעור הבשר לכל דבר משהעלו שער הרי הן כזקן לכל דבר: 
  הלכה יא
הקרחת והגבחת והנתקין והקרחת והגבחת והשחין והמכוה אין מצטרפין זה עם זה ואין פושין מזה לזה נמצאתה אומר הראש מטמא בחמשה מיני נגעים עד שלא העלה שער טמא משום עור הבשר העלה שער ונקרח טמא משום קרחה נתק טמא משום נתקין נעשה שחין טמא משום שחין נעשה מכוה טמא משום מכוה: 
  הלכה יב
ואיזהו הראש ואיזהו הזקן מן הפרק של לחי ולמעלה זה הוא הראש מן הפרק של לחי ולמטה זה הוא זקן מלפניו מותח את החוט מאוזן לאוזן כל שמן החוט ולמעלה זה הוא הראש מן החוט ולמטה זה הוא זקן מאחריו מפיקה של פירקא ולמעלה זה הוא הראש זה מפיקה של פירקא ולמטה אף על פי שמגדל השיער הרי הוא כעור הבשר לכל דבר מלפניו מחוליה של גרגרת ולמעלה זה הוא זקן מחוליה של גרגרת ולמטה אף על פי שהוא מגדל את השיער הרי הוא כעור הבשר לכל דבר אלו סימני הראש והזקן ליטמא בנגעין וליטמא בנתקין וליטמא בשחין ובמכוה ובקרחת ובגבחת ומשם תער לא יעבר על הראש אבל על הזקן אין חייב אלא על שיבלת של זקן בלבד:  תוספתא מסכת נגעים (צוקרמאנדל) פרק ה

תוספתא מסכת נגעים (צוקרמאנדל) פרק ה
  
 הלכה א
הלבדין והעורת והאוהלין הרי אלו מטמאין בנגעים צמר הגמלים צמר הרחלים שטרפן זה בזה ר' שמעון בן יהודה אומר משום ר' שמעון הואיל וספק נגעים להקל מחצה על מחצה טהור: 
  הלכה ב
כל הבגדים בין צבועין בידי אדם ובין צבועין בידי שמים אין מטמאין בנגעים והעורות והשתי והערב כיוצא בהן דברי ר' מאיר ר' יהודה אומר כל הבגדים בין צבועין בידי אדם ובין צבועין בידי שמים אין מטמאין בנגעים וכל הבתים בין צבועין בידי אדם ובין צבועין בידי שמים מטמאין בנגעים: 
  הלכה ג
ר' שמעון אומר בהם שלש מדות משום ר' עקיבא כל הבגדים בין צבועין בידי אדם ובין צבועין בידי שמים אין מטמאין בנגעים וכל הבתים בין צבועין בידי אדם בין צבועין בידי שמים מטמאין בנגעים והעורות צבועות בידי שמים מטמאין בידי אדם אין מטמאין: 
  הלכה ד
בגד ששתיו צבוע וערבו לבן ערבו צבוע ושתיו לבן הכל הולך אחר הערב ובכרים ובכסתות אחר השתי וזה וזה הולכין אחר הנראין: 
  הלכה ה
בגד ששתיו סירקון וערבו צמר ערבו סרקון ושתיו צמר אין מטמאין בנגעים הסגירו בכחצי גריס אדמדם ובסוף שבוע בא ומצאו בכגריס ירקרק ובכגריס אדמדם משהסגירו בכגריס ירקרק ובכגריס אדמדם ובסוף שבוע בא ומצאו כחצי גריס ירקרק וכחצי גריס אדמדם נותן לו שבוע שני ור' יהודה אומר יראה כתחלה הסגירו בכגריס ירקרק וכגריס אדמדם ובסוף שבוע בא ומצאו בכסלע ירקרק ובכסלע אדמדם הרי זה ישרף ר' יהודה אומר יראה כתחלה: 
  הלכה ו
הבא כולו נגע יסגיר עמד בו שבוע אחד נותן לו שבוע שני עמד בו שני שבועות לפטור אחר יפטור עמד בו שני שבועות או שכנס ועשה בסוף שבוע הרי זה ישרוף את כולו נגע ובסוף שבוע פרחה בכולה ה"ז ישרוף את כולה כהה כתחילה למראה שלישי יכבס ויסגיר למראה שני ר' ישמעאל אומר יכבס ויסגיר וחכמ' אומ' אין נזקק לי הכהן ובסוף שבוע ראשונה למראה שני יכבס ויסגיר בסוף שבוע שני למראה שני קורעו וצריך מטלית ר' נחמיה אומר אין צריך מטלית חזר לכהיון טהור חזר לנגע בין מראיו ובין שאינו מראיו הרי זה ישרף ומטלית עצמה טעונה שרפה הפוכה בסוף שבוע ראשון ובסוף שבוע שני ובסוף שבוע שלישי מכבסו והוא טהור חזר כהיון חזר לנגע בין מראיו בין שאינו מראיו כתחלה: 
  הלכה ז
הטולא מן הטהור במוסגר הנראה נגע בבגד מציל על המטלית פשה מן הבגד למטלית זה וזה ישרפו נראה במטלית בגד הראשון שורף את הבגד ומטלית תשמש את עצמה בסימנין: 
  הלכה ח
הטולא מן המוסגר בטהור ונראת נגע בבגד שורף את המטלית פשה מן הבגד למטלית זה וזה ישרפו נראה במטלית בגד הראשון ישרף והמטלית תשמש את עצמה בסימנין וטעונין שרפה באחרונה: 
  הלכה ט
שני בגדים המוסגרין שנטל מטלית מזה וטלא על זה מטלית מזה וטלא על זה ונראה נגע באחד מהן הוא ומטליתו ישרף נראה באחד מן המטלית כולן ישרפו: 
  הלכה י
קיטי שיש בה פסיפסין צבועין ולבנים פוסין מזה לזה ור' נחמי' אומר לעולם אין מטמא בנגעים עד שיהא בלבן שלה שלש על שלש חליצין שבבקעת מצטרפין זה עם זה ופושין מזה לזה: 
  הלכה יא
שני דפי חלוק מצטרפין זה עם זה ופושין מזה לזה אמר ר' נחמיה במה דברים אמורים בזמן שהם על גבי קורים אבל פצען תפרן ועשאן אחד אין מצטרפין זה עם זה ואין פושין מזה לזה והמסכת הפרוסה הרי זו מצטרפת ר' שמעון אומר אם היתה מקופלת ומונחת או שהיתה רצופה בכרים ובכסתות מצטרפות ואם לאו אין מצטרפת: 
  הלכה יב
שתי כל זמן שהוא עתיד לארוג חבור לאריג גמר מלארוג אינו מטמא אלא שהוא עתיד לפצע: 
  הלכה יג
בגד שנראה בו נגע ועשאו שתי שתי ועשאו בגד יראה כתחלה נראה נגע בנימין הסדין טהור פשה מן הנימין לנימין הסדין טמא בסדין טהורות וכשהוא שורף את הבגד שורף את הנימין עמו וזהו כללו של דבר כל המטמא במת מטמא בנגעים וחומר בטומאת מת מטומאת נגעים שהכל מטמא במת ואין הכל מטמא בנגעים חבורין לטומאת מת ואין חיבורין לטומאת נגעים חומר בנגעים שהנגעים מטמאים בעצים ובאבנים ובעפר ובשתי ובערב מה שאינו כן בטומאת המת: 
  הלכה יד
בגד שנראה בו נגע בראשו אחד ובסוף שבוע נראה בצד השני טמא משום פסיון ונעורת פושה מצד זה לצד זה ר' ישמעאל בנו של ר' יוחנן בן ברוקא אומר המת ותורמל שנראה בהן נגע מושיבן כדרכן ורואה את נגען ר' אליעזר בן יעקב אומר הבורסין והברתסין והפירמליאות והחמולות והלבדין והסנסון והכרים והכסתות אין מצטרפין בנגעים עד שיראו באריג ובמוכין: 
  הלכה טו
בגד המוסגר שצבעו או שמכרו לגוי טהור ר' אלעזר בר' שמעון אומר הרי הוא כהסגירו בגד המוסגר שקיצעו ועשאו מטלית שהן פחותות משלש על שלש והיתה בהן אחת שיש בה שלש על שלש ונראה נגע בזו שהיא שלש היא טמאה בלבד ור' אלעזר בר' שמעון אומר כולן ישרפו:  תוספתא מסכת נגעים (צוקרמאנדל) פרק ו

תוספתא מסכת נגעים (צוקרמאנדל) פרק ו
  
 הלכה א
בית המנוגע לא היה ולא עתיד להיות למה נכתב אלא לומר לך דרוש וקבל שכר ר' אלעזר בר' שמעון אומר מקום היה בתחום עזה והיו קורין אותו חורבתה סגירתה ר' שמעון בן יהודה אומר איש כפר עכום מקום היה בגליל שהיו מציינין אותו שהיו אומרים אבנים מנוגעות היה בו וירושלם אינה מטמאה בנגעים אמר ר' יהודה אני לא שמעתי אלא בבית המקדש בלבד: 
  הלכה ב
אין מודדין הימנה ולחלל אין מביאין עגלה ערופה ואינה נעשית עיר הנדחת ר' נתן אומר אף אין בה משום בן סורר ומורה שנ' והוציאו אותו אל זקני עירו ואל שער מקומו פרט לירושלם לידוע שהוא של ישראל אין מולינין בה את המת ואין מעמידין בתוכה עצמות אדם ואין משכירין בתוכה בתים ואין נותנין בתוכה מקום לגר תושב ואין מקימין בה קברות חוץ מקברי בית דוד וקבר חולדה הנביאה שהיו שם מימות הנביאים הראשונים ואינה לא ניטעת ולא נזרעת ולא נחרשת ואין מקימין בה אשפתות ואין מקימין בה אילנות חוץ מגנת ורדין שהיתה שם מימות נביאים הראשונים ואין מקיימין בה אשפתות מפני טומאה ואין מוציאין הימנה זיזין וגזוזטראות לרשות הרבים מפני אוהל הטומאה: 
  הלכה ג
בית הכנסת ובית האשה ובית השותפין הרי אלו מטמאין בנגעים בית העגיל העשוי כשובך אין מטמאין בנגעים דיגין טריגין פנטיגין אין מטמאין בנגעים: 
  הלכה ד
בית שהיה בנוי על ארבע קורות אין מטמאין בנגעים על ארבעה עמודים מטמאים בנגעים בית שהוא בנוי מלמטה סלע ומלמעלה בניין מלמטה אבנים ומלמעלה לבנים מטמאין בנגעים בית שבים אין מטמא בנגעים בית שצדו אחד גוי וצדו אחד ישראל צדו אחד בארץ וצדו אחת בחוצה לארץ אין מטמאין בנגעים הבית שבספינה אין מטמאין בנגעים: 
  הלכה ה
עצים כדי ליתן תחת השקוף ר' יהודה אומר כדי לעשות סנדל לאחורי השקוף עפר כדי ליתן בין פצים לחברו ובין אבן לחברתה וכמה הוא שיעור אבנים משוי שנים דברי ר' ר' שמעון בן אלעזר אומר היציע והאבוס והמגירה אין מטמאין בנגעים ואין מצטרפין עם הנגעים ואין הנגע פושה לתוכו וכשהוא נותץ את הבית אין נותצין אותו: 
  הלכה ו
העצים והאבנים והעפר מטמאין בנגעים מצטרפין עם הנגעים והנגע פושה לתוכן וכשהן נותצין את הבית ניתצין עמו: 
  הלכה ז
כיצד ראיית הנגע ספק יש בו כשני גריסין ספק אין בו ספק ירקרק שבירוקין ואדמדם שבאדומים היה בא אצל הכהן והכהן אומר ואמר לו צא ופשפש בעצמך וחזור בך שאין הנגעים באין אלא על לשון הרע ואין הצרעת בא אלא על גסי הרוח ואין המקום דן את האדם אלא ברתיון הרי הן באין על ביתו חזר בו טעון חליצה ואם לאו טעון נתיצה הרי הן באין על בגדיו חזר בו טעון קריעה ואם לאו טעון שריפה הרי הן באין על גופו חזר בו חוזר ואם לאו בדד ישב מחוץ למחנה מושבו ר' שמעון בן אלעזר אומר משום ר' מאיר אף על גסות הרוח נגעין באין שכן מצינו בעזיהו: 
  הלכה ח
היה קולף את העפר שבין אבן לחברתה ונראה לתוך הבית ר' יוסי בר' יהודה אומר מקרקע הבית היה נוטל את העפר שלש אצבעות שנ' ואת הבית יקציע מבית סביב וכן היה ר' יוסי בר' יהודה משום ר' אלעזר הכיהה בשני הולך לו קלפו וטעון צפרים: 
  הלכה ט
בית שנראה נגע במזרחו חצצו ונראה במערבו נדון כבית אחד חצצו ונראה במזרחו חזר ונראה במערבו נדון כשני בתים נראה נגע בין נסר לכותל ובין יריעה לקורות אין נזקק לו סלקו הרי הוא כקמוט שנפשט וכבית סתרים שנתגלה: 
  הלכה י
חומר בחליצה מבנתיצה ובנתיצה מבחליצה בחליצה אבן שבזוית בזמן שהוא חולץ חולץ את כולה בזמן שהוא נותץ נותץ את שלו ומניח את של חברו בנתיצה נותן את האבנים שיש בהן נגע ואת האבנים שאין בהן נגע ובחליצה אין חולץ אלא אבנים שיש להן נגע הא מפני שיש בחליצה שאין בנתיצה ויש בנתיצה שאין בחליצה הא מפני שיש בחליצה שאין בנתיצה ויש בנתיצה שאין בחליצה צריך לומר בנתיצה: 
  הלכה יא
אלו ואלו טמאין במגע ובמשא ואין מטמאות על גבי אבן מסמא ומשתלחות חוץ לכל עיר למקום טמא ואף על פי שאין שם מקום טמא מקומו טמא: 
  הלכה יב
בית המוסגר שנשרו ממנו אבנים טהורות שנים בתים מוסגרין שנטל אבן מזה ובנה בזה ונראה נגע באחת מהן היא טמאה בלבד ור' אלעזר בר' שמעון אומר אבנים כמטלית:  תוספתא מסכת נגעים (צוקרמאנדל) פרק ז

תוספתא מסכת נגעים (צוקרמאנדל) פרק ז
  
 הלכה א
הבא כולו נגע יסגיר עמד בו שבוע אחד וניתן לו שבוע שני עמד בו שני שבועות או שכנס ופשה בסוף שבוע הרי זו חולץ את כולו נגע בסוף שבוע פרחה בכולו הרי זה חולץ את כולן אין מחייבין אותו לבנות אחר תחתיו ולא עוד אלא אפילו נראה בו נגע ברוח אחת הרי חולץ אותה הרוח אין מחייבין אותו לבנות אחרת תחתיה אם בנאו ואחר כך נראה נגע יראה כתחלה אין הבית ניתץ אלא החוזר אחר חליצה בלבד: 
  הלכה ב
הית הנתוץ מציל על העצים ועל האבנים ועל העפר שהביא לו משבנאו אבל אינו מציל לא על העצים ולא על האבנים ולא על העפר שנבנו עמו ר' יהודה אומר מלבן הבנוי על גביו נותץ עמו אבניו עציו ועפריו מטמאין בכשרץ ר' אלעזר חסמא אומר במשהן שריפתן מטמאין בביאה ור' שמעון מטהר: 
  הלכה ג
המאהיל ידיו על האבן המנוגע בין מלמעלה בין מלמטה טהור ר' שמעון מטמא ככר תרומה כרוך בסיב או בנייר נתון על גבי אבן המנוגעת בין מלמעלה בין מלמטה טהור ר' שמעון מטמא המכניס ידו לבית המנוגע ונגע בו מבפנים רבי מטמא ור' אלעזר בר' שמעון מטהר עד שיכניס ראשו ורובו וכן היה ר' יהשע בן קרחה מטהר משום ר' אלעזר בן עזריה: 
  הלכה ד
בית המוסגר מטמא מתוכו והמוחלט מתוכו ומאחריו וזה וזה מטמאין בביאה ואבנים שיש בהן נגע מטמאות מאחריהן בית שהוא מיסב על גבי בית המנוגע וכן האילן שהוא מיסך על גבי בית המנוגע נכנס לחיצוון טהור ור' אליעזר אומר כזית ממנו מטמא בביאה כולו אין הוא מטמא בביאה: 
  הלכה ה
הטמא עובר תחת האילן והטהור עומד טמא הטהור עומד תחת האילן והטמא עובר טהור ואם עמד טמא אבן מנוגעת טהור חזרו אבנים מנוגעות תחת האילן טהור והותצו טמא שנאמר מושבו טמא: 
  הלכה ו
טלית טמאה שיש בה שלש על שלש ואין כזית והכניס רובה לבית טהור טמאתו ור' נחמיה מטהר עד שיכניס את כולה וטהורה שהכניס ממנה שלש על שלש לבית טמא ונטמא ר' נחמיה מטהר עד שיכניס רובה וטמאה שהכניס ממנה אפילו כזית לבית טהור טמאתו: 
  הלכה ז
המכניס ראשו ורובו לבית המנוגע טמא כלי חרס שהכניס אוירו לבית המנוגע טמא הספסלין והקתדראות שהכניס רובן לבית המנוגע טמאים: 
  הלכה ח
מי שנכנס לבית המנוגע כליו מקופלין ומונחין על כתיפו וסנדליו וטבעתיו בקומצו הוא והן טמאין מיד שאם מלובש בהן טהורין עד שישהא בכדי אכילת פרס: 
  הלכה ט
היה עומד בפנים ופשט ידו לחוץ ונתן לו חברו סנדלו וטבעותיו בקומצו הוא והן טמאין מיד שאם מלובש בהן טהור עד שישהא כדי אכילת פרס היה עומד בחוץ וסנדליו ברגליו ופשט לפנים וטבעתו בידו ופשטן לפנים ר' יהודה מטמא וחכמים אומרים עד שישהא כדי אכילת פרס אמרו לו לר' יהודה בזמן שכל גופו טמא לא טימא את מה שעליו עד שישהא כדי אכילת פרס בזמן שאין כל גופו טמא לא יטמא מה שעליו עד שישהא כדי אכילת פרס אמר להן ר' יהודה מצינו שיפה כח הטמא להציל מכח הטהור להציל: 
  הלכה י
ישראל מקבלין טומאה ומצילין בגדים בבית המנוגע והבהמה והגוים אין מקבלין טומאה ואין מצילין בגדים בבית המנוגע וכמה הוא פרס חצי ככר משלש ולקב ושלשה שיעורין היה ר' שמעון אומר בה בה שתי ידות מזון שתי סעודות שאמרו חכמים בערובי תחומין רביעי נקרא חצי פרס לפסול את הגויה חציו נקרא פרס לאכול בבית המנוגע מסב ואוכלה בלפתן בבינונית של כל אדם: 
  הלכה יא
מצורע שנכנס לבית כל הכלים ששם הרי אלו טמאים מיד אמר ר' יהודה במה דברים אמורים בזמן שנכנס ברשות לא נכנס ברשות כל הכלים שם טהורים עד שישהה כדי הדלקת הנר נכנס לבית הכנסת עושין לו מחיצה נכנס ראשון ויוצא אחרון: 
  הלכה יב
כלים התלויין בכותל למעלה מעשרה טפחים טהורין דברי ר' יהודה ר' שמעון אומר למעלה מארבע אמות ר' יוסי בר' יהודה אומר כלים הטמונין בקרקע הבית למטה משלש אצבעות טהורין ר' יהודה אומר השידה ותיבה ומגדל שבבית המנוגע אף על פי שהן מכוסין כלים שבתוכן טמאין הבור והדות שבבית המנוגע אף על פי שנעולין כלים שבתוכן טהורין: 
  הלכה יג
כל המציל בצמיד פתיל באוהל המת מציל בצמיד פתיל בבית המנוגע כל המציל מכוסה באהל המת מציל מכוסה בבית המנוגע ובית המנוגע כאוהל המת דברי ר' מאיר ר' יוסי אומר כל המציל בצמיד פתיל באהל המת מציל מכוסה בבית המנוגע וכל המציל מכוסה באוהל המת אפילו מגולה בבית המנוגע טהורה ר' שמעון אומר כל המציל בצמיד פתיל באהל המת מציל בצמיד פתיל בבית המנוגע וכל המציל מכוסה באוהל המת מציל מכוסה בבית המנוגע: 
  הלכה יד
חמור באדם שאין בבגדים ובבגדים שאין באדם שאדם סימן טומאה לטמא מתחלה לטמא במחיה לטמא בפתוך בארבע מראות זו על גב זו וחייב בקרבן וטעון צפרין מה שאין כן בבגדים חומר בבגדים שהעומד שני שבועות בבגדים טמא והפסיון הדחק בבגדים טמא והפורח בבגדים טמא משתלח לכל עיר אדם אין משתלח אלא חוץ לעיירות המוקפות חומה ואין להן טהרה מטומאתם הלוקח בגד מן הגוי יראה כתחלה מה שאין כן באדם: 
  הלכה טו
חמור באדם שאין בבתים ובבתים שאין באדם שבאדם סימן טומאה לטמא כתחלה ולטמא בבגדים בארבע מראות זו על גבי זו ומטמא במחיה ולטמא בפתוך ומטמא בארץ ובחוצה לארץ מה שאין כן בבתים חומר בבתים שהעומד שלשה שבועות בבתים טמא והפסיון הרחוק בבתים טמא והפורח בבתים טמא ומשתלח חוץ לכל עיר ואדם אין משתלח אלא חוץ לעיירות המוקפות חומה ואין להן טהרה מטומאתן והלוקח בית מן הגוי יראה כתחלה מה שאין כן באדם: 
  הלכה טז
חומר בבגדים שאין בבתים ובבתים שאין בבגדים שהעומד שני שבועות בבגדים טמא והפושה בבגדים ישרף מיד ומטמא בבגדים מטמא בשתי וערב מה שאין כן בבתים חומר בבתים שבבתים נזקקה להן טומאה שלשה שבועות ומטמא צבועין וטעונין צפרין מה שאין כן בבגדים:  תוספתא מסכת נגעים (צוקרמאנדל) פרק ח

תוספתא מסכת נגעים (צוקרמאנדל) פרק ח
  
 הלכה א
אין מצורע מטהר מצורע אחר אבל נשאל הוא על הטומאה ועל הטהרה של עצמו והכל כשרין לטהר את המצורע ואפילו זב ואפילו טמא טמא מת וכשם שמצוה לטהרן כך מצוה לטמאן וכהן שטמא מצוה לטהר שנ' לטהרו או לטמאו בארץ ובחוצה לארץ: 
  הלכה ב
אזוב הכשר לחטאת כשר למצורע הזה בו לחטאת כשר למצורע ר' אליעזר אומר עץ ארז ואזוב ושני תולעת האמור בתורה שלא נעשתה בהן מלאכה אמר ר' יהודה שבתי היית והלכתי אצל ר' טרפון בביתו אמר לי יהודה בני תן לי סנדלי ונתתי לו פשט ידו לחלון ונתן לו הימנה מקל אמר לי בני בזו טהרתי שלשה מצורעים ולמדתי בה שבע הלכות שהן של אברית וראשה טרוף ארכה אמה ועבייה כרבוע כרע המטה חלוק אחד ושנים לארבעה מזין שונין ומשלשין ומטהרין בפני הבית ושלא בפני הבית ומטהרין בגבולין: 
  הלכה ג
היה מביא שתי צפרין דרור ואלו הן הדרות בעיר ר' שמעון בן אלעזר אומר אלו הן הקיבלאות שחט אחת מהן אל כלי חרס על מים חיים חפר וקברה בפניו אסורה בהנאה טבל והזה שבע פעמים על אחת ידו של מצורע ויש אומרים על מצחו ואם הזה עליו מכל מקום יצא וכן היה מזה על השקוף של בית מבחוץ ואם היה עליו דם מכל מקום יצא שלח וחזרה אפילו חמש פעמים מותרת באכילה וכשרה לטהר במצורע אחר: 
  הלכה ד
ר' יוסי הגלילי אומר ריסי עיניו אין צריך לגלח גלח ושייר שתי שערות בגלחתו הראשונה שלחה וחזרה וחזר וגלחו בתגלחתו שנייה לא עלתה אלא תגלחת ראשונה בלבד: 
  הלכה ה
תגלחת של מצורע טבילתו והזאתו מעכבין ושאר כל מעשיו אין מעכבין בו שחיטת צפריו והזאתו ותגלחתו ביום ושאר כל מעשיו בין ביום ובין בלילה אלו באנשים ושאר כל מעשיו בין באנשים בין בנשים אלו בכהנים ושאר כל מעשיו בין בכהנים בין בלוים: 
  הלכה ו
מצורע מותר בתשמיש המטה בימי גומרו ואסור בימי סופרו ר' יוסי בר' יהודה אמר אם בימי סופרו קל וחומר בימי גומרו אמר ר' חייא אמרתי לפני ר' למדתנו רבינו שלא היה לו יותם לעוזיהו אלא בימי חלוטו אמר לו אף אני כך אמרתי: 
  הלכה ז
שתי צפרים של מצורע שמתה אחד מהן או שברחה או שנעשית טרפה יקח זוג לשנייה שחט אחת מהן ונמצאת שנייה דרור או שנמצאת טרפה שניהם מותרות ויביא כבתחלה שחטה ומתה חברתה או שנעשית טרפה שתיהן אסורות ויביא שתים כתחלה: 
  הלכה ח
שחטה בלא עץ ארז ואזוב ושני תולעת ר' יעקב אומר הואיל ונשחטה שלא כתקנה מותרת באכילה ר' שמעון אומר הואיל ונשחטה שלא כמצותה אסורה בהנאה: 
  הלכה ט
מצורע טובל בלשכת המצורעים ובא עומד בשער ניקנור ר' יהודה אומר לא היה צריך טבילה שכבר טבל מבערב אמרו לו לא מן השם הוא זה אלא כל הנכנס לעזרה דרך שערי ניקנור היה טובל באותה לשכה ומביא אשמו ולוגו בידו ומעמידו בשער ניקנור והכהן עומד מבפנים ומצורע מבחוץ ומצורע מניח ידו תחת ידו של כבש והכהן מניח ידו על מצורע ומוליך ומביא ומעלה ומוריד וסומך שתי ידיו עליו ונכנס ושוחט בצפון: 
  הלכה י
כל הסמיכות שבמקדש תכף שחיטה חוץ מזו שהיתה בשער ניקנור כל הסמיכות שבמקדש היו לצפונו של מזבח חוץ מזו שהיתה בשערי ניקנור שלא יכול ליכנס בעזרה עד שיזרוק עליו מדם חטאתו ואשמו בין שהקדים חטאתו לעולתו ועולתו לחטאתו מה שעשוי עשוי הקדים עולתו לאשמו ועלו לגבי המזבח וטעונין נסכים אלא שלא עלו לבעלים לשם חובה הקדים חטאתו לאשמו תעובר צורתו ויוצא לבית השרפה:  תוספתא מסכת נגעים (צוקרמאנדל) פרק ט

תוספתא מסכת נגעים (צוקרמאנדל) פרק ט
  
 הלכה א
אשם מצורע ששחטו שלא לשמו או שלא נתן מדמו על גבי בהונות ועלה לגבי המזבח טעון נסכים ויעלה לגבי המזבח אלא שלא עלה לבעלים לשם חובה וצריך להביא אשם אחר להכשירו: 
  הלכה ב
שחטו חוץ לזמנו וחוץ למקומו תעובר צורתו ויצא לבית השרפה היו שני כהנים מקבלין את דמו אחד בכלי ואחד ביד זה שקבל בכלי מקבל תחלה וזה שקבל ביד מקבל אחריו ואם שנה כשר זה שקבל בכלי מקבל בימין וזה שקבל ביד מקבל בשמאל ואם שינה פסול זה שקבל בכלי בא וזורקו על גבי המזבח וזה שקבל ביד בא לו אצל מצורע אם שינה פסול נשך של יד לא יתן משל כלי ושל כלי לא יתן משל יד אם משל יד ואם יש דם הנפש בכוס אחד יחזור ויקבל כשר: 
  הלכה ג
הקדים מתן בוהנות זו לזו יחזור ויתן על גבי בוהנות כסדרן שיירי הדם שביד היה שופכן לאמה היה מערה מן הלוג ויוצא אצל מצורע מקום שהוא נותן את הדם שם הוא נותן את השמן שנ' על מקום דם האשם ואף על פי שנשתנה הדם נותן על מקומו וכשר: 
  הלכה ד
ועד מתי מועלין עד שיתן מתנתיו ר' שמעון אומר עד שיזה הזאותיו הקדים מתן שמן לדם ימלאנו ויחזור ויתן מן השמן אחר מתן הדם הקדים מתן בהונות לשבע נשפך הלוג יביא לוג אחר ויתחיל כתחילה על גבי בהונות אחר מתן שבעה הקדים מתן בהונות זו לזו יחזור ויתן על גבי בהונות כסדרן: 
  הלכה ה
שירי השמן שבלוג נאכל לזכרי כהונה ושביד נותנו על ראש המיטהר ובפר חסר הלוג עד שלא יצק ימלאנו משיצק יביא אחר כתחילה דברי ר' יעקב ר' שמעון אומר אף משיצק ימלאנו ואם משהזה חסר הלוג הכל מודים שיביא אחר כתחילה: 
  הלכה ו
נתן מקצת המתנות בפנים ונשפך הלוג יביא אחר ויתחיל כתחילה בפנים ר' אלעזר ור' שמעון אומרים ממקום שפסק גמר את המתנות בפנים נתן מקצת מתנות על גבי בהונות ונשפך יביא אחר ויתחיל כתחילה על גבי בהונות ור' אלעזר ור' שמעון אומרים ממקום שפסק וכולן אין נאכלין חוץ מן האחרון שהוא נאכל ור' אלעזר בר' שמעון אומר כולן היו נאכלין: 
  הלכה ז
מצורע שנתנגע וחזר ונתנגע מביא קרבן אחד על הכל הביא צפריו ונתנגע הביא צפריו ונתנגע מביא קרבן על כל אחד ואחד דברי ר' אלעזר וחכמ' או' קרבן אחד על הכל עד שיביא אשמו הביא אשמו ונתנגע הביא אשמו ונתנגע מביא קרבן על כל אחד ואחד ר' שמעון אומר קרבן אחד על הכל עד שיביא חטאתו הביא חטאתו ונתנגע הביא חטאתו ונתנגע מביא קרבן על כל אחד ואחד: 
  הלכה ח
מצורע שהביא קרבנו עני והעשיר יגמור בעני עשיר והעני יגמור בעשיר הכל הולך אחר חטאת דברי ר' שמעון ר' יהודה אומר אחר אשם אבל יולדת שהביאה קרבנה ענייה והעשירה תגמור בעשירה שלא ממין שהיא מביאה חטאת היא מביאה עולתה: 
  הלכה ט
שני מצורעים שנתערבו עולתיהן זה נותן שלו לזה וזה נותן שלו לזה נתערבו פרידיהן זה נותן שלו לזה וזה נותן שלו לזה נתערבו לוגיהן זה נותן שלו לזה וזה נותן שלו לזה ואם היזה משניהן על אחד מהן יוצא נתערבו אשמותיהן זה ישחוט לשום משהו וזה ישחוט לשום משהו ומזה ומיזה על שניהן נתערבו חטאתיהן זה תשחט לשום מה שהוא וזה תשחט לשום מה שהוא מתה אחת מן החטאות יביא חטאת בשותפות ויתנה עליה ותיאכל מת אחד מן המצורעין שתיהן ימותו ויביאו שתיים כתחלה נזרק דם של אחת מהן ומת אחד מן המצורעין זה שאלו אנשי אלכסנדריא את ר' יהשע ואמר להן להביא חטאת בהמה אינו יכול שאין חטאת בהמה באה אלא על הספק וחטאת העוף אינו יכול שהעשיר שהביא קרבנו עני לא יצא הא כיצד הוא עושה יכתוב נכסיו לאחר ויביא קרבן עני ונמצא העני מביא חטאת העוף אמר להן ר' יהשע עכשיו שאלתם דבר של חכמה:  תוספתא מסכת נדה (צוקרמאנדל) פרק א

תוספתא מסכת נדה (צוקרמאנדל) פרק א
  
 הלכה א
כיצד מעת לעת ממעט על יד מפקידה לפקידה בדקה עצמה אחר השבת ומצאת טהורה וישבה לה יום השני ויום השלישי ולא בדקה וברביעי בדקה ומצאת טמא הרי זו אינה מטמא מעת לעת אלא מפקידה לפקידה: 
  הלכה ב
וכיצד מפקידה לפקידה ממעטת על ידי מעת לעת בדקה עצמה שחרית ומצאת טהור וישבה שתי שעות ושלש שלש ולא בדקה ולרביעי בדקה ומצאה טמא הרי זו אינה מטמא מפקידה לפקידה אלא מעת לעת וזהו שאמרו מעת לעת ממעטת על יד מפקידה לפקידה ומפקידה לפקידה ממעטת על יד מעת לעת: 
  הלכה ג
טומטום ואנדרוגינוס שראו דיין שעתן גיורת שראתה ראייה ראשונה דייה שעתה דברי ר' יהודה ר' יוסי אומר הרי היא ככל הנשים ומטמאה מעת לעת ומפקידה לפקידה והרואה מאונס דייה שעתה: 
  הלכה ד
ואיזהו מאונס חלתה וראתה קפצה וראתה הכתה בעלה וראתה נשאת משא כבד וראתה זה הוא אונס וכיצד דייה שעתה ישבה על גבי מטה על גבי כסא ועל גבי ספסל ונתעסקה בטהרות ושמשה את ביתה ופרשה וראתה היא טהורה והטהרות טהורות: 
  הלכה ה
ר' אליעזר אומר ארבע נשים דיין שעתן בתולה מעוברת מניקה וזקנה אמר ר' יהשע אני לא שמעתי אלא בתולה אמר לו ר' אליעזר אין אומרים למי שלא ראה את החדש יבוא ויעיד אלא למי שראה אתה לא שמעת ואנחנו שמענו אתה שמעת אחת ואנחנו שמענו ארבע כל ימיו של ר' אליעזר היו העם נוהגין כדבריו אחר שמת ר' אליעזר החזיר ר' יהשע את הדברים ליושנן והלכה כר' אליעזר: 
  הלכה ו
ואיזו היא בתולה כל שלא ראתה דם מימיה ואף על פי שנישאת והיו לה בנים אני קורא אותה בתולה עד שתראה ראייה ראשונה הוי לא אמרו בתולה לבתולים אלא בתולה לדמים: 
  הלכה ז
איזו היא מעוברת סומכוס אמר משום ר' מאיר משיודע עוברה שלשה חדשים שנ' ויהי כמשלש חדשים היתה בחזקת מעוברת וראתה והפילה אחר כן דבר שאינו ולד דייה שעתה ואף על פי שאין ראיה לדבר זכר לדבר הרינו חלנו כמו ילדנו רוח: 
  הלכה ח
תינוקות שלא הגיע זמנה לראות וראתה ראייה ראשונה ושנייה דייה שעתה שלישית מטמאה מעת לעת הפסיקה שלש עונות וראתה דייה שעתה או שהגיע זמנה לראות וראת ראייה ראשונה ושנייה מטמאת מעת לעת והשלישית דייה שעתה: 
  הלכה ט
הפסיקה שלש שעות וראת מטמאת מעת לעת ואימתי ראויה לראות משתביא שתי שערות אמר ר' אליעזר מעשה בריבה אחת בהיתלות שהגיע זמנה לראות הפסיקה שלש עונות ובא מעשה לפני חכמים ואמרו דייה שעתה אמרו לו הוראת שעה היתה: 
  הלכה י
ר' יוסי ור' שמעון אומרים מעוברת ומיניקה לא דייה שעתה עד שעברו עליה שלש עונות וימי עבורה מצטרפין בתוך ימי מיניקתה: 
  הלכה יא
זקנה הפסיקה שלש עונות וראתה דייה שעתה הפסיקה שלש עונות וראת דייה שעתה הפסיקה שלש עונות וראת הרי היא ככל הנשים ומטמאה מעת לעת ומפקידה לפקידה לא שכוונה שעת ווסתה אלא שפיחתה או שהותירה הפסיקה שלשתן וראתה הרי היא ככל הנשים ומטמאת מעת לעת ומפקידה לפקידה אלא שקבעה לה עונה: 
  הלכה יב
ארבע נשים שאמרו דיין שעתן כיצד ראתה כתם ואחר כך ראתה דם דייה שעתה הפסיק שלש עונות בין ראייה לראייה ולא ראתה ואחר כך ראת דיין שעתה הפסיקה שלש עונות בתוך ימי טהרה ולא ראתה ואחר כך ראת דייה שעתה:  תוספתא מסכת נדה (צוקרמאנדל) פרק ב

תוספתא מסכת נדה (צוקרמאנדל) פרק ב
  
 הלכה א
מניקה שמת בנה בתוך עשרים וארבעה חודש מטמאה מעת לעת לפכך אם מניקת והולכת אפילו חמש שנים דייה שעתה דברי ר' מאיר ר' יהודה ר' יוסי ור' שמעון אומרים אין דייה שעתה אלא עשרים וארבעה חדש לפכך אם מניקה והולכת אפילו ארבע וחמש שנים אין לה אלא עשרים וארבע חדש: 
  הלכה ב
מינקת שמת בעלה הרי זו לא תיארס ולא תינשא עד שיהיו לה עשרים וארבעה חדש דברי ר' מאיר ר' יהודה אומר שמנה עשר חדש ר' יונתן בן יוסף אומר בית שמאי אומרים עשרים וארבעה חדש ובית הלל אומרים שמנה עשר חדש אמר רבן שמעון בן גמליאל לדברי האומר עשרים וארבעה חדש מותרת לינשא לעשרים ואחד חדש לדברי האומר שמנה עשר חדש מותרת להנשא לחמשה עשר חודש שאין החלב נעכר אלא לאחר שלשה חדשים: 
  הלכה ג
תנוק יונק והולך עשרים וארבע חודש מכאן ואילך כיונק שקץ דברי ר' אליעזר ור' יהשע אומר יונק תינוק והולך אפילו בן חמשה שנים פירש וחזר אחר עשרים וארבע חדש הרי הוא כיונק שקץ: 
  הלכה ד
חייבת אשה בטיפול בנה כל עשרים וארבעה חדש אחד בנה ואחד שניתן לה בן להניק האשה שניתן לה בן להניק לא תעשה עמו מלאכה ולא תניק עמו תינוק אחר: 
  הלכה ה
תינוק המכיר את אמו אין נותנין אותו למיניקת אחרת מפני סכנות נפשות יונק תינוק מהנכרי ומן הבהמה טמאה ומכולן הוא יונק ואפילו בשבת היה גדול אסור אבא שאול אומר יונקין היינו מבהמה טהורה ביום טוב: 
  הלכה ו
שלש נשים משמשות במוך קטנה מעוברת ומניקה קטנה שמא תתעבר ותמות איזו היא קטנה מבת אחת עשרה שנה ויום אחד ועד בת שתי עשרה שנה ויום אחד פחות מכן ויתר על כן משמש כדרכו ואינו חושש מעוברת שמא תעשה עוברה סנדל מניקה שמא תהרוג את בנה שהיה ר' מאיר אומרים כל עשרים וארבעה חדש דש מבפנים וזורה מבחוץ וחכמים אומרים משמש כדרכו והמקום משמר עליו שנ' שומר פתאים י"י: 
  הלכה ז
לא ישא אדם מעוברת חברו ומינקת חברו משום שנ' אל תסיג גבול עולם ובשדה יתומים אל תבוא: 
  הלכה ח
כל היד המרבה לבדוק בנשים הרי משובחת ובאנשים תקצץ ר' טרפון אומר תקצץ על טיבורו אמר לו הרי כריסו נתפתחת אמר להם אף אני לא נתכוונתי אלא לכך משלו משל למה הדבר דומה לנותן אצבע בעין כל זמן שהוא דוחק הרבה מוציא דמעה במה דברים אמורים בשכבת זרע אבל לזיבה כל היד המרבה לבדוק הרי זו משובחת: 
  הלכה ט
שוטה מטבילין אותו ומאכילין אותו בתרומה לערב ומשמרין אותו שלא יישן ואם ישן ועמד טמא מיד ר' אלעזר בר' צדוק אומר עושין לו כיס של עור ומלבישין אותו ובודקין אותו בתוכו ואם נמצא בתוכו שכבת זרע טמא ואם לאו טהור אמרו לו נמצאת מבריח מן הספק ומביאו לידי ודאי מפני שבא לידי חימום אמר להם לא מדבריכם טמא הוא אמרו אם נמצאת שכבת זרע טמא ואם לאו טהור ואנו אומרים יצאת ממנו טפה כל שהוא ונבלעה לה בכים:  תוספתא מסכת נדה (צוקרמאנדל) פרק ג

תוספתא מסכת נדה (צוקרמאנדל) פרק ג
  
 הלכה א
כל הנשים שאמרו חכמים דיין שעתן כתמן מטמא למפרע חוץ מן הקטנה שאין ראויה לראות שאין לה כתמים דברי ר' מאיר וחכמים אומרים כל הנשים שאמרו חכמים דיין שעתן כתמן בראייתן וקטנה ראויה לראות יש לה כתמים: 
  הלכה ב
כל אשה שיש לה וסת כתמה מטמא למפרע שאם תראה שלא בשעת וסתה מטמא מעת לעת רבי אומר החמירו בכתם יתר מן הראיה שהכתם מטמא למפרע והראיה אינה מטומא אלא מעת לעת: 
  הלכה ג
ראת כתם ואחר כך ראת דם הרי זו חוששת משום זוב דברי ר' מאיר וחכמים אומרים אינה חוששת משום זוב הרואה כתם אם יש בו לחלק שלש טיפין לשלש' ימים הרי זו חוששת משום זוב ואם לאו אינה חוששת משום זוב דברי ר' מאיר ר' יהודה בן אגרא אומר משום ר' יוסי בין כך ובין כך הרי זו חוששת: 
  הלכה ד
אמר ר' נראין דברי ר' יהודה בן אגרא בזמן שלא בדקה ודברי ר' מאיר בזמן שבדקה ר' חנינא בן אנטיגנוס אומר בין כך ובין כך אינה חוששת תלת כתמה באחרות דין הוא שתתלה כתמה בעצמה: 
  הלכה ה
פעמים שהכתמים מביאין את האשה לידי זיבה כיצד לבשה חמשה חלוקין הבדוקין לח וראת עליהן שלש טיפין לשלשה ימים או שראת כתם ואחר כך ראת שני ימים טמאין הרי זו חוששת משום וסת משלו משל למה הדבר דומה לעד שהיו נותנין בצד השקוף כיון שיצא השמש ונכנס העד מיד זהו וסת: 
  הלכה ו
אחר זמן שאמרו אחר זמן לקינוח ולא אחר זמן לבדיקה אחר זמן כדי שתרד מן המטה ותדיח את פניה פירשו ר' אלעזר בר' צדוק כדי שתושיט ידיה ותטול העד מתחת הכר או מתחת הדלוסקום: 
  הלכה ז
תוך זמן הזה טומאה ספק ופטורין מן הקרבן וחייבין באשם תלוי אחר הזמן הזה ר' יהודה בנו של רבן יוחנן בן זכאי אומר בועלה נכנס ומקטיר להיכל: 
  הלכה ח
מעברת ומיניקה בועלה טהור וכל אשה שיש לה וסת ושאר כל הנשים מטמאות במגע וטהורות לבעלה במה דברים אמורים בזמן שהניחה טהורה אבל הניחה טמאה הרי היא בחזקת טמאה עד שתאמר טהורה אני לך: 
  הלכה ט
דם הנמצא בפרסדיר שורפין עליו את התרומה וחייבין עליו על טומאת מקדש וקדשיו והיוצא מן החדר אם ידוע שדם מכה טהור ואם לאו טמא ספק דם החדר ספק דם המכה טמא ר' אלעזר בר' שמעון אומר משום ר' מאיר דם היוצא מן החדר אף על פי שבידוע שדם המכה טמא ורבותינו אומרים דם המכה טהור: 
  הלכה י
נמצא אומר שלש ספיקות באשה בבשרה ספק טהור ספק טמא טמא בבגדיה ספק טהור ספק טמא טהור למגעות ולהסטות הולכין אחר הרוב: 
  הלכה יא
שחור כחרת עמוק מכאן טמא דיהה מכאן ואפילו ככותל טהור לא מתחלת בריתו הוא משחיר אלא שנעקר המשחיר למה זה דומה לדם מכה משנעקר הוא משחיר זו קרן כרכום כברור שיש בו בעליון ולא ולא בתחתון כלח ולא כיבש כרואה בצל ולא ברואה בחמה כמי אדמה כיצד מביא אדמה בביקעת בית כרם ומצא עליה מים דברי ר' מאיר ר' יהודה אומר מבקעת סכני ר' יוסי אומר מבקעת יטבת ר' שמעון בן אלעזר אומר משום ר' מאיר אף של בקעת גינוסר כיוצא בהן משערין אותן עכורין אין משערין אותן צלולין צללו לא יחזור ויעכרם שניים שאין שעור למים ולעפר כמזג שני חלקים מים ואחד יין מן היין השרוני הדומה לכרמלי חדש ולא ישן:  תוספתא מסכת נדה (צוקרמאנדל) פרק ד

תוספתא מסכת נדה (צוקרמאנדל) פרק ד
  
 הלכה א
המפלת חתיכה סומכס אומר משום ר' מאיר וכן היה שמעון בן אלעזר אומר כדבריו קורעין אותה אם יש בה דם הרי זה נדה ואם לאו אינה נדה: 
  הלכה ב
המפלת מין קליפה מין שערה מין עפר מין יבחושין אדומין רבן שמעון בן גמליאל אומר ממעכתו ברוק על הצפורן אם נמחה הרי זו נדה ואם לאו אינה נדה: 
  הלכה ג
אמר ר' אלעזר בר' צדוק שני מעשים הוליך אבא מטבעין ליבנה מעשה באשה אחת שהיתה מפלת כמין קליפין אדומין ובאו ושאלו את ר' צדוק והלך ר' צדוק ושאל לחכמים ושלחו חכמים וקראו לרופאים ואמרו מכה יש בה מבפנים לפכך מפלת כמין קליפות אדומות: 
  הלכה ד
שוב מעשה באשה אחת שהיתה מפלת כמין שערות אדומות ובאו ושאלו את ר' צדוק והלך ר' צדוק ושאל לחכמים ושלחו חכמים וקראו לרופאים ואמרו שומא יש במעיה לפכך היא מפלת שערות אדומות: 
  הלכה ה
המפלת כמין בהמה חיה ועוף טמאה דברי ר' מאיר וחכמים אומרים עד שיהא בו צורת אדם אמר ר' חנינא בן גמליאל נראין דברי ר' מאיר בבהמה מפני שגלגלי עיני בהמה דומין לגלגלי עיני אדם ודברי חכמים בעוף שאין בו מצורת אדם: 
  הלכה ו
מעשה באשה אחת בצידן שהפילה דמות עורב שלש פעמים ובא מעשה לפני חכמים ואמרו כל שאין בו מצורת אדם אינו ולד: 
  הלכה ז
צורת פנים שאמרו אחד מכל צורת הפנים חוץ מאזניים וסנדל שאמרו דומה לסנדל דג שבים רבן שמעון בן גמליאל אומר דומה ללשון של שור רבותינו אמרו עד שיהא בה צורת אדם: 
  הלכה ח
ולמה אמרו סנדל והלא אין סנדל שאין עמה ולד אלא שמא תפיל עמו זכר ותהא מקולקלת לנקבה או שמא תפיל עמו שנים אחד לפני שקיעת החמה ואחד לאחר שקיעת החמה נמצאתה מונה תחלה לנדה ראשון ותחלה לנדה אחרון: 
  הלכה ט
שליה שאמרו תחלתה כחוט הערב וראשה כתורמס וחלולה כחצוצרות אין שליה פחותה מטפח רבן שמעון בן גמליאל אמר דומה לקרקבן של תרנגול ולמה אמרו שליא והלא שליא שאין עמה ולד: 
  הלכה י
הטיבור חיבור באדם עד טפח ליטמא ולטמא אבל בבהמה חבור עור היוצא מעור פניו של אדם בין חי בין מת הרי זה טהור ומותר בהנאה ואיזהו שפיר מרוקם היה אבא שאול אומר תחלת ברייתו ברושם שתי עיניו כשתי טיפיו של זבוב שני חוטמיו כשני טיפין של זבוב פי מתוח כשעורה וגויתו כעדשה ואם היתה נקבה גויתה כשעורה לארכה פיתוח ידים ורגלים אין לו ועליו מפורש בקבלה הלא כחלב תתיכני וגו' עור ובשר תלבישני וגו': 
  הלכה יא
אין משערין במים מפני שהמים עזין ומעכרין אותו ואין משערין אותו אלא בשמן מפני שהשמן רך ומזכזך ואין רואין אותו אלא בחמה: 
  הלכה יב
המפלת שפיר שלא מרוקם ר' יהשע אומר ולד וחכמים או' אינו ולד ור' ישמעאל בר' יוסי אמר משם אביו קורעין אותו אם יש בו דם הרי זה נדה והבשר הרי זה ולד: 
  הלכה יג
השליא בבית הבית טמא דברי ר' מאיר ר' יהודה ור' יוסי ור' שמעון אומרים הבית טהור אמרו לו לר' מאיר אי אתה מודה שאם הוציאה לבית החיצון שהוא טהור אמר להם מפני שבטל בחיצון אמרו לו כשם שבטל בחיצון כך בפנימי אינו ולד: 
  הלכה יד
יצא מחותך או מסורס אינו ולד עד שיצא רובו ור' יוסי אומר עד שיצא כדרכו יצא כדרכו עד שיצא ראשו ר' יוסי אומר עד שיצא רוב ראשו ואיזו רוב ראשו זו פדחתו: 
  הלכה טו
המפלת בריית גוף שאינו חתוך ובריית ראשו שאינו חתוך אינו ולד יד חתוכה ורגל חתוכה הרי זה ולד יד אטומה ורגל אטומה אינו ולד גוף אטום אינו ולד איזהו גוף אטום כדי שינטל מן החי ויחיה הרי זה ולד מן החי וימות אינו ולד: 
  הלכה טז
המפלת ואין ידוע מה היא תשב לזכר ולנקבה ולנדה ולמה אמר לנדה שאם תראה יום שלשים וארבעה תחזור ותראה יום ארבעים ואחד נמצאת מונה תחלת נדה לראשון ותחלת נדה לאחרון ולמה אמרו נקבה שאם תראה יום שבעים וארבעה ותראה יום שמונים ואחד נמצאת מונה תחלת נדה לראשון ותחלת נדה לאחרון: 
  הלכה יז
אמר ר' ישמעאל מעשה בגלפטרה מלכת אלכסנדריס שהביא שפחותיה שנתחייבו מיתה למלך וקרעתן ונמצא הזכר נגמר לארבעים ואחד ונקבה לשמונים ואחד אמרו לו אין מביאין ראייה מכאן ומהיכן מביאין ראייה מי שנכנסה אצל בעלה או ממי שבא בעלה ממדינת הים:  תוספתא מסכת נדה (צוקרמאנדל) פרק ה

תוספתא מסכת נדה (צוקרמאנדל) פרק ה
  
 הלכה א
בנות הכותים מעריסתן נדות והכותים מטמאין משכב התחתון כעליון מפני שהן בועלי נדות שהן יושבות על כל דם יום שהיא טהורה בו סופרת מתוך שבעה: 
  הלכה ב
בנות הצדוקין בזמן שהנוהגות ללכת בדרכי אבותם הרי אלו ככותיות פרשו לדרכי ישראל הרי אלו כישראל: 
  הלכה ג
מעשה בצדוקה אחת שסח עם כהן גדול ונתזה צינורא מפיו ונפלה על בגדיו של כהן גדול והריקו פניו של כהן גדול ובאו ושאלו את אשתו ואמרה אישי כהן אף על פי שאנו נשי צדוקיות כולן נשאלות לחכם אמר ר' יוסי אנו בקיעין בצדוקיות יותר מן הכל שכולן נשאלות לחכם חוץ מן אחת שהיתה בהן ומתה: 
  הלכה ד
בנות ישראל קטנות עד שלא הגיעו לפירקן הרי הן בחזקת טהרה ואין הנשים בודקות אותן וכשהגיעו לפירקן הרי הן בחזקת טמאה והנשים בודקות אותן ר' יהודה אומר אף משהגיעו לפירקן אין הנשים בודקות אותן שמא יקלקלוהו בידיהן אלא סכות ומקנחות מבחוץ והן נבדקות מאליהן: 
  הלכה ה
דם הנכרית ודם הטהרה של מצורעת בית שמאי אומרים הרי הן כדם מגפתה דם היולדת שלא טבלה מטמא לח ואין מטמא יבש דברי ר' מאיר ור' יהודה מטמא לח ויבש: 
  הלכה ו
ר' אליעזר אומר מחומרי בית שמאי ומחומרי בית הלל בית שמאי אומרים מטמא לח ואין מטמא יבש ובית הלל אומרים מטמא לח ויבש אמרו בית שמאי לבית הלל אי אתם מודים בנדה שאם הגיעה זמנה לטבול לא טבלה שהיא טמאה אמרו להן בית הלל לבית שמאי לא אם אמרתם בנדה שאם תטבול היום ותראה למחר שהיא טמאה תאמרו ביולדת שאם תטבול היום ותראה למחר שהיא טהורה אמרו להן בית הלל יולדת בזוב תוכיח אמרו להן בית שמאי אי יולדת בזב הוא הדין והוא התשובה יולדת בזוב ימי זיבתה עולין לה מתוך ימי טהרתה ואין עולין לה מתוך ימי לידתה: 
  הלכה ז
המקשה כמה תשפה ותהא זבה ר' אלעזר אומר מעת לעת והלכה כדבריו ר' שמעון בן יהודה אומר משום ר' שמעון בית שמאי אומרים שלשה ימים ובית הלל אומרים מעת לעת: 
  הלכה ח
המקשה לפני לידתה הרי זו נדה בתוך אחד עשר קישת שנים ושפת אחד קישת אחד ושפת שנים שפת אחד קישת אחד ושפת אחד ילדה בזוב שפת שנים וקשת אחד שפת אחד וקשת שנים קישת אחד ושפת אחד וקישת אחד לא ילדה בזוב זה הכלל שופי סמוך ללידה ילדה בזוב קישת סמוך ללידה לא ילדה בזוב קישת שנים ושפת שנים אף על פי שחזרה וקישת לאחר מכן ילדה בזוב: 
  הלכה ט
כמה יהא קישוי ויהא תלוי בולד אפילו ארבעים וחמשים יום דברי ר' מאיר ר' יהודה אומר משום ר' טרפון דייה חדשה כיצד שנים מן השמיני ומן התשיעי לא ילדה בזוב שלשה מן השמיני ומן התשיעי ילדה בזוב ר' יוסי ור' שמעון או' ארבעה עשר כיולדת הנקבה לפיכך אם קשות שבעה עשר שלש הראשונים ראויין לזיבה וילדה בזוב: 
  הלכה י
יש מקשה עשרים וחמשה ואינה זבה כיצד שנים בלא עת ושבעה נדה ושנים לאחר נדה ארבעה עשר כילדת הנקבה אבל אי אפשר שתקשה עשרים וששה במקום שאין ולד ילדה בזוב: 
  הלכה יא
יש רואה מאה יום ואינה זבה בהן שנים בלא עת ושבעה נדה ושנים לאחר נדה ושמונים של נקבה ושבעה נדה ושנים לאחר נדה ר' מאיר אומר מאה וחמשים שנים בלא עתו שבעה נדה ושמונים לאחר נדה ושמונים של נקבה שבעה נדה ושנים לאחר נדה וחמשים תלוים בולד אמרו לו כדבריך יכולה היא שתקשה כל ימיה ולא תהא זבה בהן: 
  הלכה יב
קישת שלשה ימים זה אחר זה אסורה לביתה ואסורה לאכול בתרומתה הרי זה בחזקת מעוברת קישת ואחר כך הפילה דבר שאינו ולד ילדה בזוב המקשה ויצא דרך דופנה ילדה בזוב ר' שמעון אומר לא ילדה בזוב דם היוצא משם טמא ר' שמעון מטהר: 
  הלכה יג
הפולטת שכבת זרע מבפנים טמאה ר' שמעון אומר דייה כבועלה מה בועל אינו מטמא בפנים כבחוץ אף היא לא תטמא בפנים כבחוץ: 
  הלכה יד
תינוקת בת יום אחד לנדה מעשה בעין בול והטבילה קודם לאמה בת שלש שנים דברי ר' מאיר וחכמים אומרים בת שלש שנים ויום אחד בתוך הזמן של בדיקות: 
  הלכה טו
הבן והבת אף על פי שאמרו אין אנו יודעים לשם מי נדרנו ולשם מי הקדשנו נדריהם נדרין הקדישן הקדש מעשה בר' חנניה בן חנניה שהדירו אביו בנזיר והביאו אביו לפני רבן גמליאל והיה רבן גמליאל בודקו שמא בא לכלל סימנין ר' יוסי בר' יהודה אמר שמא בא לעונות נדרים אמר לו למה אתה מצטער אם ברשות אבא אני הרי רשות אבא עלי והרני נזיר ואם ברשות עצמי אני הריני נזיר מעכשיו עמד ונשקו על ראשו אמר מובטח אני בזה שאין נפטר מן העולם עד שמורה הוראות ולא נפטר מן העולם עד שהורה הוראות בישראל אמר ר' אלעזר בר' צדוק אני ראיתי שהיה מורה הוראות בישראל: 
  הלכה טז
מעשה בתינוק אחד שהקדיש קרדום אחד לשמים והביאו אביו לפני ר' עקיבא והיה ר' עקיבא בודקו אמר לו בני למי הקדשת שמא לחמה ולבנה ולכוכבים ולמזלות שהן יפין אמר לא הקדשתיו אלא למי שהברזל שלו ברוך הוא אמר ר' עקיבא בדוק זה ומתוקן: 
  הלכה יז
שוב מעשה בתינוק אחד שהיו באין בספינה ועמד עליהן נחשול והיו זועקין לאלוהיהן כענין שנ' ויראו המלחים ויזעקו איש אל אלהיו אמר להן אותו תינוק עד מתי אתם נשטין זעקו למי שברא הים ובא מעשה לפני חכמים ואמרו בדוק זה ומתוקן:  תוספתא מסכת נדה (צוקרמאנדל) פרק ו

תוספתא מסכת נדה (צוקרמאנדל) פרק ו
  
 הלכה א
בן תשע שנים ויום אחד עמוני ומואבי מצרי ואדומי כותי נתין וממזר שבא על בת כהן לוי וישראל פוסלה מן הכהונה ר' יוסי אומר כל שזרעו כשר כשרה וכל שזרעו פסול פסולה רבן שמעון בן גמליאל אומר כל שאתה מותר לישא בתו אתה מותר לישא אלמנתו וכל שאי אתה מותר לישא בתי אי אתה מותר לישא אלמנתו: 
  הלכה ב
בן תשע ויום אחד שהביא שתי שערות שומא מבן תשע שנים ויום אחד עד בן שתים עשרה שנה ויום אחד שהביא שתי שערות שומא ר' יוסי בר' יהודה אמר סימן מבן שתים עשרה שנה ויום אחד עד בן שלש עשרה שנה ויום אחד שהביא שתי שערות הרי הוא כאיש לכל דבר בן ארבע עשרה שנה ובן חמש עשרה שלא הביא שתי שערות הרי הוא כבן תשע ויום אחד לכל דבר בן עשרים שנה שלא הביא שתי שערות אף על פי שהביא אחר מכן הרי הוא כסריס לכל דבר בת עשרים שנה שלא הביאה שתי שערות אף על פי שהביאה לאחר מכן הרי היא כאילונית לכל דבר: 
  הלכה ג
ר' יוסי בן כיפר אמר משום ר' אלעזר שנת עשרים שנכנסו הימנה שלשים יום מונין אותה שנה שלמה הורה רבי בלוד על תינוקות בת שמונה עשרה שנכנסה הימנה שלשים יום שתהא כתינוקת בת שמונה עשרה ויום אחד לכל דבר: 
  הלכה ד
ואלו הן סימני של בוגרת ר' אלעזר בר' צדוק אומר משיתקשו הדדין ר' יוחנן בן ברוקא אומר משיכסף ראש החוטם ר' יוסי אומר משיקיף העטרה ר' שמעון אומר משתפשט את הכף וכן היה ר' שמעון אומר כשם שאמרו שלשה סימנים מלמעלה כך אמרו שלשה מלמטה פגה מלמעלה לא הביאה סמנין מלמטה כוחל מלמעלה הביא סימנין מלמטה צמיל מלמעלה פשטה את הכף מלמטה: 
  הלכה ה
עד מתי תינוקת ממאנת עד שתביא שתי שערות דברי ר' מאיר ור' יהודה אומר עד שירבה שחור על הלבן ר' יוסי אומר עד שתקיף עטרה ר' שמעון אומר עד שתפשט את הכף בן שלקית אומר עד שתכלכל: 
  הלכה ו
אמר ר' שמעון מצאני חנניה בן כינאי בצידן אמר לו כשתלך אצל ר' עקיבא אמור לו עד מתי תינוקת ממאנת אם יאמר לך עד שתבוא שתי שערות אמור לו והלא במעמד כלכם העיד בן שלקות ביבנה עד שתכלכל כשבאתי והרציתי דברים לפני ר' עקיבא אמר לי כילכול איני יודע בן שלקית איני מכיר אלא עד שתביא שתי שערות: 
  הלכה ז
שתי שערות שאמרו אפילו אחת בידו ואחת ברגל אחת בשחי ואחת בירך ואפילו שתים בין שני קשרי אצבעותיו הרי אלו מצטרפין: 
  הלכה ח
כל הנבדקות אינן נבדקות אלא בנשים וכך היה ר' אליעזר מוסר לאשתו ור' ישמעאל מוסר לאמו ר' יהודה אומר לפני הפרק ולאחר הפרק נשים בודקות אותן תוך הפרק אין הנשים בודקות אותן שאין משיאין ספיקות על פי נשים ר' שמעון אומר אף תוך הפרק נאמנת אשה להחמיר אבל לא להקל נאמנת אשה לומר קטנה היא שלא תחלוץ וגדולה היא שלא תמאן אבל אין נאמנת לומר קטנה היא שתמאן וגדולה היא שתחלוץ: 
  הלכה ט
אמר ר' אלעזר בר' צדוק כשהיו בית דין בודקין ביבנה כיון שמוציאין בעליון אין משגיחין על התחתון ר' שמעון אומר בנות כרכין התחתון בא תחלה מפני המרחצאות בנות כפרים העליון בא תחלה מפני שטוחנות ברחיים ונושאות כדין על גיסיהן: 
  הלכה י
כל המטמא באוהל מטמא טומאת שבעה יש מטמא טומאת שבעה ואין מטמא באוהל כל שיש לו קרנים יש לו טלפים ויש שיש לו טלפים ואין לו קרנים כל הנוטל צדקה נוטל מעשר עני יש נוטל מעשר עני ואין נוטל צדקה: 
  הלכה יא
דם הנדה ובשר המת כל אלו שהרקיבו הרי אלו טהורין משום ר' נתן אמרו כל הפת שעפשה אינה מטמאה טומאת אוכלין ושורה אותה במקומה וכמה שרייתה בפושרים יהודה בן נקוסא אומר עד שיהו פושרין מעת לעת: 
  הלכה יב
אמר ר' יהודה מפני מה אמרו בשרץ עד שעת הכיבוד שאם לא בדק מטמא למפרע ומפני מה אמרו כתם עד שעת הכיבוס שכן דרך בנות ישראל בודקת כתמיהן בשעה שהן מכבסות ואם לא בדקה כתמה מטמא למפרע: 
  הלכה יג
ר' אחא אומר תכבסנו אם דיהה מטמא למפרע אם אינו דיהה אינו מטמא למפרע רבי אומר אינו דומה כתם שלפני כיבוס ככתם שלאחר כיבוס שלפני הכיבוס מגליד שלאחר הכיבוס מקדיר: 
  הלכה יד
קרדום שנגנב בתוך הבית מטמא למפרע עד שיאמר בדקתי את המקום הזה וכן היה רבן שמעון בן גמליאל מטהר שאנו אומרים שמא השאילו לאחר ושכחה או שמא הניחו בזוית ונגנב: 
  הלכה טו
אחרים אמרו משום ר' נחמיה כל הכתמים הנמצאים במרחצאות של נשים טמאין בית המרחץ של כותיים מטמא באוהל מפני שקוברין שם את הנפלים ר' יהודה מטהר מפני שחולדה וברדלס גוררין אותו מיד: 
  הלכה טז
נאמן הכותי לומר קבר שנחרש ממנו אינו קבר שאינו מעיד אלא על גופו של קבר ואילן המאהיל על גבי קבר אינו קבר שאינו מעיד אלא על גופו של קבר: 
  הלכה יז
תולה בכל דבר שיכולה לתלות מעשה ותלה ר' מאיר בקילור ורבי תלה בשרף של שקמה ספק עברה בשוק של טבחיים ספק לא עברה הרי זו אינה תולה עברה ספק נתנו עליה ספק לא נתנו עליה הרי זו תולה נתעסקה באדום אינה תולה בשחור במועט אינה תולה במרובה התולה בנכרית ר' מאיר אומר עד שתהא נכרית ראויה לראות רבן שמעון בן גמליאל אומר קלה תולה בחמורה: 
  הלכה יח
כיצד שומרת יום כנגד יום וביום השני ובסופרת שבעה לפכך זו מתוקנת וזו מקולקלת רבי אומר אינה תולה לפכך שתיהן מקלקלות הכל שוין שיהא תולה בשומרת יום כנגד יום הראשון ביושבת על דם טהור ובבתולה שדמיה טהורים נמצא על בנה יושב בצדה הרי זו טמאה מפני שמתהפך ולא על בנה בלבד אמרו אלא על כל אדם אלא שדברו חכמים בהווה: 
  הלכה יט
נמצא על פסיקיה שלה הרי זו טמאה שבשעה שמתרתה מתרתה נוגעת בתורפה ואם היתה מכה על צוארה ונמצא על כתיפה הרי זו תולה על ירכה הרי זו תולה ואין חוששין שמא יד הוליכה לשם נמצא על ידה טמאה מפני שהידים עסקניות הן: 
  הלכה כ
היו שני כתמים על חיקה אחד מלמעלה ואחד מלמטה אף על פי שהתחתון גדול והעליון קטן תולה את התחתון עד כגריס שאני אומר ממקום שבא העליון בא התחתון:  תוספתא מסכת נדה (צוקרמאנדל) פרק ז

תוספתא מסכת נדה (צוקרמאנדל) פרק ז
  
 הלכה א
נמצא על בית יד אונקלי שלה אם מגיע כנגד תורפה טמאה ואם לאו טהורה אמר ר' אלעזר בר יוסי הלכה זו הורתי ברומי לטומאה וכשבאתי אצל חברי אמרו לי יפה הוריתה: 
  הלכה ב
לבשה חמשה חלוקות הבדוקין לה ונמצא על הפנימי ולה לתלות הרי זו תולה על החיצון אין לה לתלות אינה תולה: 
  הלכה ג
קצרה שלבשה חלוקה של ארוכה וארוכה שלבשה חלוקה של קצרה נמצא כנגד בית תורפה של ארוכה שתיהן טמאות כנגד בית תורפה של קצרה קצרה טמאה וארוכה טהורה שתים שהיו טוחנות ברחים של יד ונמצא על הרגל הפנימי שתיהן טמאות על הרגל החיצונה היא טמאה וחברתה טהורה נמצא ביניהן זה היה מעשה ונמצא על שפתיו של אפטי ועל עלי זית שמסקת בהן את התנור ובא מעשה לפני חכמים וטמאום: 
  הלכה ד
ר' נחמיה אמר על דבר שהוא מקבל טומאה טמא ועל דבר שאין מקבל טומאה טהור רבן שמעון בן גמליאל אומר אם הרגה מאכולת תולה ואם לאו אינה תולה: 
  הלכה ה
אמר רבן שמעון בן גמליאל אני אומר דבר אחד והם אמרו דבר אחד לדברי אין סוף ולדבריהם אין סוף לדברי אין סוף אין לך אשה שאינה טהורה אין לך מטה שאין עליה מאכולת לדבריהם אין סוף אין לך אשה שאינה טמאה ואין לך סדין שאין עליה טיפי דמים אבל אמר רואה אני את דברי ר' חנינא בן גמליאל מדברי ומדבריהם שהיה אומר תולה במאכולת עד כגריס של פול אף על פי שלא הרגה תולה בבנה ובבעלה וכדבריו אנו מורים: 
  הלכה ו
כתם הארוך מצטרפין אותו העשוי טפי טפין אין מצטרפין אותו ר' אלעזר בר' צדוק אומר העד שהוא נתון תחת הכר ונמצא עליו דם אם עגול הרי טהור מפני שהוא דם מאכולת ואם משוך טמא מפני שהוא דם הקינוח: 
  הלכה ז
האשה שהיא עושה צרכיה וראתה דם אם עומדת טמאה ואם יושבת תולה דברי ר' מאיר ר' יוסי אומר בין כך ובין כך טהור ר' שמאון אומר בין כך ובין כך תולה: 
  הלכה ח
איש ואשה שעשו צרכיהם בתוך הספל ונמצא דם בתוך הספל ר' מאיר ור' יוסי אומרים תולה ור' שמעון אומר אינו תולה: 
  הלכה ט
דם היוצא עם הרעי טהור דם המנטף בין לפני המים בין לאחרי המין טמא כתם הנתלה בגופו טהור למגעות ולהסטות הולכין אחר הרוב:  תוספתא מסכת נדה (צוקרמאנדל) פרק ח

תוספתא מסכת נדה (צוקרמאנדל) פרק ח
  
 הלכה א
הרי שהיתה נישאת וראת דם בשעת תשמיש משמשת פעם ראשונה שנייה ושלישית מכאן ואילך אינה משמשת אלא תתגרש ותנשא לאחר נשאת לאחר והיתה רואה דם בשעת תשמיש משמשת פעם ראשונה שנייה ושלישית מכאן ואילך לא תשמש אלא תתגרש ותנשא לאחר: 
  הלכה ב
עד כמה מותרת לינשא עד שלש יתר מכאן לא תנשא עד שתבדוק עצמה בשפופרת כיצד בודקין אותה מביא שפופרת ונותן לתוכה מכחול ומביא מוך ונתן בראש המכחול נמצא על ראשו הרי זו טמא מפני שהוא דם המקור ועל הצדדין הרי זה טהור מפני שהוא דם הקינוח אם יש לה ווסת הרי זו חוששת לווסתה ואם יש לה מכה הרי זו תולה בה אם היתה דם נדתה משונה מדם מכתה הרי זו אינה תולה: 
  הלכה ג
נאמנת אשה לומר יש בי מכה מן המקור ואין בו מכה מן המקור דברי רבי ר' שמעון בן אלעזר אומר משום ר' מאיר דם היוצא מן החדר אף על פי שבידוע שדם המכה טמא ורבותינו אמרו דם המכה טהור: 
  הלכה ד
היתה בודקת בימין והיא טמאה בשמאל והיא טהורה לא תבדוק אלא בשמאל בחצר והיא טהורה בטרקלין והיא טמאה לא תבדוק אלא בחצר בעצמה והיא טמאה בחברתה והיא טהורה לא תבדוק אלא בחברתה: 
  הלכה ה
כל עוברות אחת ומניקות אחת אין תולות זו בזו עוברה ומניקה וזקנה אינן תולות זו בזו אמר ר' מאיר מעשה בשקמה שבכפר סבא שהיו מוחזקין בו טומאה בדקוהו ולא מצאו תחתיו כלום פעם אחת באה הרוח ופרכתו משרשיו נמצאת גלגלת שלמה דבוקה בשרשיו אמר לו משם ראייה שלא בדקוה כל צרכו: 
  הלכה ו
אמר ר' יוסי מעשה במערה בשיחין שהיו מוחזקין בו טומאה בדקוה והיתה חלקה כצפורן פעם אחת נכנסו פועלין לתוכה מפני גשמים וכשהיו מהרסין בקרדומות שבידיהן בדקו ומצאו שם מכתשת מלאה עצמות: 
  הלכה ז
אמר ר' יוסי מעשה בסלע בית חורין שהיו מוחזקין בו טומאה ואינן יכולין לבדקו מפני שהיה מדרון אמר להם זקן אחד הביאו לי סדין הביאו לו סדין ושראו במים ופרשו על גביו ונמצא מקום צדדיו לח ומקום אמצע נגוב בדקו ומצאו שם בור גדול מלא מתים: 
  הלכה ח
ואיזהו רוק תפל כל שלא טעם כלום מבערב ואפילו כל היום ישן כל היום אינו עושה רוק תפל ניער כל הלילה עושה רוק תפל: 
  הלכה ט
מי גריסין לעיסת גריסין של פול עז עיקת נפש מי רגלים מי רגלים שהחמיצו וכמה היא חימוצן שלשה ימים: 
  הלכה י
נתר זו נתר אלכסנדרית בורית זו קימיליא ואשלג מכל מקום מדיח ואין צריך לנגבו העבירן שלא כסדרן ראשונים לא עלו לו ושניים עלו לו: 
  הלכה יא
העביר עליו שבעה סימנין ולא עבר ושנה אותן ועבר הטהרות טהורות ששה סמנין ולא עבר הצפינן ועבר עליו הטהרות תלויות שאלו העביר עליו צפון מתחלה היה עובר: 
  הלכה יב
דם הנדה ודאי אין מעביר עליו שבעה סימנין ונוטל השק והעור אינו מעביר עליו שבעה סימנין הבגד הצבוע אין מיטמא בכתמים ור' יונתן בן יוסף אומר מטמא בכתמים: 
  הלכה יג
בגד שאבד בו כתם מעביר עליו שבעה סימנין ר' שמעון בן אלעזר אומר בודקן שכונת שכונת אבדה בו שכבת זרע אם היה חדש בודקו במחם ושחקין בודקין בחמה:  תוספתא מסכת נדה (צוקרמאנדל) פרק ט

תוספתא מסכת נדה (צוקרמאנדל) פרק ט
  
 הלכה א
היתה למודת להיות רואה בתחלת הוסת כל הטהרות שעשתה בתחלת הווסת ובאמצע הוסת ובסוף הווסת טמאות באמצע הוסת כל הטהרות שעשתה בתחלת הוסת טהורות באמצע הווסת טמאות בסוף הוסת כל הטהרות שעשתה מתחלת ובאמצע הוסת טהורות ובסוף הוסת טמאות ר' יוסי אומרים ימים ושעות ווסתות הן: 
  הלכה ב
כיצד היתה למודה להיות רואה מיום עשרים ליום עשרים משש שעות לשש שעות הגיע יום עשרים ולא ראת אסור לשמש כל היום דברי ר' יהודה ור' יוסי מתיר עד שש שעות עברה שש שעות ולא ראתה אסור לשמש כל היום דברי ר' יהודה ור' יוסי מתיר משש שעות ולמעלה ואין מחייבין אותה שתהא ידה בעינה כל היום אלא בודקת פעמים לווסתה: 
  הלכה ג
היתה למודת להיות רואה עשרים ואחד עשרים ושנים עשרים ושלשה הרי זו ווסת סירגה לה ארבעה ימים אינה ווסת היתה לימודת להיות רואה ליום חמשה עשר ושנתה לשבעה עשר זה וזה אסורין שנתה לששה עשר חמשה עשר ושבעה עשר טמאין אסורין וששה עשר טהור: 
  הלכה ד
שנת לשמונה עשר טהרות שלשתן ואינו טמא אלא שמנה עשר בלבד היתה למודת להיות רואה יום עשרים ושינת ליום שלשים זה וזה אסורין ומותר לשמש מיום עשרים ועד יום שלשים ואם ראת יום עשרים מותר לשמש יום שלשים מפני שאורח הבא כתיקנו לא ראת יום עשרים אסור לשמש יום שלשים: 
  הלכה ה
הרואה דם מטמא מעת לעת ומה היא מטמא אוכלין ומשקין משכבות ומושבות וכלי חרס פתוחין ומוקפין צמיד פתיל ומקלקלת ואינו מטמא את בועלה ר' עקיבא אומר מטמא את בועלה ואינה מונה שבעה לראייתה אלא משעת שראת: 
  הלכה ו
הרואה כתם מטמא למפרע ומה היא מטמאה אוכלין ומשקין משכבות ומשבות כלי חרס פתוחין ומקלקלת ומטמא את בועלה ואינה מונה שבעה לראייתה אלא משעת שראת וזה וזה תולין ולא שורפין: 
  הלכה ז
תינוקת שלא הגיע זמנה לראות ונשאת בית שמאי אומרים נותנין לה ארבעה לילות מסורגין אפילו ארבעה חדשים ובית הלל או' כל זמן שניגפת במה דברים אמורים בזמן שלא הפסיקה אבל הפסיקה וראת מחמת תשמיש הרי זו טמאה נדה ונותנין לה עד שתחיה המכה: 
  הלכה ח
שינת מראה דמים וראתה הרי זו טמאה נדה ושהגיע זמנה לראות הפסיקה וראת שלא מחמת תשמיש הרי זו טמאה נדה ונותנין לה לילה הראשון בלבד שינת מראה דמים וראת הרי זו טמאה נדה לזו בית הלל אומרים כל הלילה שלה רבן שמעון בן גמליאל אומר נותנין לה עונת שלמה חצי יום ולילו: 
  הלכה ט
וכולן שהיו רואות דם בודקין אותן בשפופרת חוץ מן הבתולה שדמיה טהורין מפני שהוא דם בתולין ובכולן היה ר' מאיר אומר כדברי בית שמאי שאר הראיות הכל לפי הדמים היה ר' מאיר אומר דמים משונין זה מזה: 
  הלכה י
דם הנדה אדום דם הבתולים דיהה דם הנדה זוהם דם הבתולים אינו זוהם דם הנדה מן המקור דם הבתולין מן הצדדין: 
  הלכה יא
ראתה כתם ואחר כך ראתה דם הרי זו תולה כתמה בראייתה בתוך מעת לעת דברי ר' שמעון בן אלעזר או' ר' יוסי אמר רבי רואה אני את דברי ר' שמעון בן אלעזר: 
  הלכה יב
בדקה את עצמה ואת חלוקה והשאילת לחברתה ואחר כך נמצא עליה דם היא טהורה וחברתה תולה בה אמר לו ר' שמעון לר' יהודה אף את אלו היתה אומר תהא ידה בעיניה כל היום יפה היית אומר אלא מה לי הפסיקה טהרה מן המנחה ולמעלה מה לי הפסיקה טהרה מיום ראשון: 
  הלכה יג
אמר לו ר' אליעזר לר' יהשע האיך אתה אומר יום הראשון ויום השביעי טהורין והאמצעים טמאין אמר לו אף אתה מודה למונה מסורגין בנזיר שהוא יושב על גבי סכך וברואה קרי בתוך ימי ספירתן שהן מונין מסורגין ר' יוסי ור' שמעון אומ' נראין דברי ר' אליעזר מדברי ר' יהשע ודברי ר' עקיבא משניהן אבל הלכה כדברי ר' אליעזר: 
  הלכה יד
הזב והזבה הנדה והיולדת ומצורע שמתו מטמאין במשא עד שימוק הבשר ואין מטמאין אלא ברובן ואין טומאתן אלא מדברי סופרים ר' שמעון אומר שורפין עליהן את התרומה ואין חייבין עליהן על טומאת מקדש וקדשיו שאין טומאה אלא מדברי סופרים וכן היה ר' שמעון אומר נכרי שמת טהר מלטמא במשא שאין טומאתו אלא מדברי סופרים: 
  הלכה טו
ומודה ר' יהודה ביושבת על המשבר ומתה ויצאת הימנה רביעית דם שהיה טמא משום כתם אמר ר' יוסי לפכך אין מטמא באוהל: 
  הלכה טז
בראשונה היו מטבילין על גב הנשים המתות נדות חזרו להיות מטבילין על כל אחת ואחת מפני כבוד הנשים בראשונה היו מוציאין מוגמר לפני חולי מעיים וחזרו להיות מוציאין לפני כל אחת ואחת מפני כבוד המתים בראשונה היו מוציאין עשירים בדרגש ועניים בכליבא חזרו להיות מוציאין בין בדרגש בין בכליבה מפני כבוד העניים: 
  הלכה יז
בראשונה היו מוליכין לבית האבל עניים בכלי זכוכית צבועה עשרים בכלי זכוכית הלבנה חזרו להיות מוציאין בין בצבועה בין בלבנה מפני כבוד עניים בראשונה כל מי שיש לו מת היו יציאותיו קשות עליו יותר ממתו התחילו הכל מניחין מתיהן ובורחין הנהיג רבן גמליאל קלות ראש בעצמו נהגו הכל כרבן גמליאל: 
  הלכה יח
בראשונה היו אומרים בשר התאוה טהור חזרו וגזרו עליו שיהא מטמא את הידים חזרו וגזרו עליו שיהא מטמא במגע חזרו וגזרו שיהא כנבלה עצמה ומטמא במשא חזרו ואמרו כל הגת שנעשית על גבי בשר התאוה טמאה לקודש וטהורה לתרומה חזרו ואמרו חיה ולא עוף ר' אליעזר בן יהודה איש כפר אובלין אמר אפילו נעשית על גב עוף אחר ועל גב תרנגלת אחר טמאה לקדש וטהורה לתרומה: 
  הלכה יט
לאותו שהיה בית הלל קורין אותו גרגרן ר' יהודה היה קורא אותו בועל נדה אמרו בית שמאי לבית הלל אי אתם מודים ברואה בתוך אחד עשר שטבלה לערב ושימשה את ביתה שהיא מטמאה משכב ומושב וחייבת בקרבן אף הרואה יום אחד עשר תהא חייבת בקרבן אמרו להן בית הלל לא אם אמרתם ברואה בתוך אחד עשר שכן יום שלאחריו מצטרף עמו לזיבה תאמרו ברואה יום אחד עשר שאין יום שלאחריו מצטרף עמו לזיבה אמרו להן בית שמאי אם כן לא תטמא משכב ומושב אמרו להן בית הלל אם רבנוהו מטומאת משכב ומושב החמור נימעטו מהבאת קרבן הקל:  תוספתא מסכת סנהדרין (צוקרמאנדל) פרק א

תוספתא מסכת סנהדרין (צוקרמאנדל) פרק א
  
 הלכה א
דיני ממונות בשלשה ר' אומר בחמשה כדי שיגמר הדין בשלשה הביצוע בשלשה דברי ר' מאיר וחכמ' אומ' ביחיד סמיכה בשלשה וסמיכות זקנים בשלשה ר' יהודה אומ' בחמשה: 
  הלכה ב
מטלטלין של הקדש נטע רבעי ומעשר שיני שאין דמיו ידועין נפדין על פי שלשה לקוחות ולא על פי שלשה שאין לקוחות מום שבגלוי הרי זה ישחט על פי שלשה בני הכנסת דברי ר' מאיר ר' יוסי אומ' אפילו רגלו קטועה ועינו סומא לא ישחט אלא על פי מומחה וחכמ' אומ' המוציא שם רע בזמן שטוענו טענת ממון בשלשה טענות נפשות בעשרים ושלשה וכשם שהדין בשלשה כך הפשרה בשלשה נגמר הדין אין רשאי לבצוע ר' אלעזר בנו של ר' יוסי הגלילי אומ' כל המבצע הרי זה חוטא והמברך את המבצע הרי זה מנאץ לפני המקום על זה נאמר ובוצע ברך נאץ י"י אלא יקוב הדין את ההר שכן משה היה אומ' יקוב הדין את ההר אבל אהרן היה עושה שלום בין אדם לחבירו שנ' בשלום ובמישור הלך וגו' ר' אליעז' בן יעקב אומ' מה תל' לומר ובוצע ברך ניאץ י"י משלו משל למה הדבר דומה לאחד שגנב סאה של חיטין טחנן ואפאן והפריש מהם חלה והאכיל לבניו היאך זה מברך אין זה מברך אלא מנאץ על זה נאמר ובוצע ברך ניאץ י"י: 
  הלכה ג
דבר אחר ובוצע ברך ניאץ י"י אילו אחי יוסף שהיו אומ' מה בצע כי נהרוג את אחינו ר' יהושע בן קרחה אומ' מצוה לבצוע שנ' אמת ומשפט ושלום שפטו בשעריכם והלא כל מקום שיש משפט אמת אין שלום וכל מקום שיש שלום אין משפט אמת ואיזהו משפט אמת שיש בו שלום הוי אומ' זה הביצוע וכן הוא אומר בדוד ויהי דוד עושה משפט וצדקה לכל עמו והלא כל מקום שיש משפט אין צדקה וכל מקום שיש צדקה אין משפט אלא איזהו משפט שיש בו צדקה הוי אומ' זה הביצוע: 
  הלכה ד
דן את הדין זיכה את הזכאי חייב את החייב אם חייב את העני מוציא ונותן לו משלו נמצא עושה צדקה עם זה ודן את זה: 
  הלכה ה
רבי אומ' דן את הדין זיכה את הזכאי חייב את החייב נמצא עושה צדקה עם החייב שמוציא גזילה מתחת ידו ודין עם הזכאי שהוא מחזיר לו את שלו: 
  הלכה ו
ר' שמעון בן מנסיא אומ' פעמים יבצע אדם פעמים אל יבצע אדם כיצד שנים שבאו אצל אחד לדון עד שלא שמע את דבריהם ואם מששמע את דבריהם ואינו יודע להיכן הדין נוטה רשאי שיאמר להם צאו וביצעו אבל מששמע את דבריהם ויודע להיכן הדין נוטה אינו רשאי שיאמר להם צאו וביצעו כגון דכת' פוטר מים ראשית מדון ולפני התגלע הריב נטוש עד שלא נתגלה הדין אתה רשאי לנוטשו משנתגלה הדין אין אתה רשאי לנוטשו: 
  הלכה ז
ר' יהודה בן לקיש היה אומ' שנים שבאו אצל אחד לדין אחד חזק ואחד רך עד שלא שמע את דבריהם ואם מששמע את דבריהם ואינו יודע להיכן הדין נוטה רשאי שיאר להם איני ניזקק לכם שמא יתחייב הרך ונמצא החזק רודפו אבל מששמע את דבריהם ויודע להיכן הדין נוטה אינו רשאי שיאמר להם איני נזקק לכם שנ' לא תגורו מפני איש כי המשפט לאלהים הוא: 
  הלכה ח
אמר ר' יהושע בן קרחה מנין שאם היה יושב לפני הדיין ויודע זכות לעני וחובה לעשיר אי אתה רשאי לשתוק תל' לומ' לא תגורו מפני איש אל תכניס דבריך מפני איש: 
  הלכה ט
יהו הדיינין יודעין את מי הם דנין ולפני מי הן דנין ומי הוא דן עמהם ויהיו העדים יודעים את מי הם מעידין ולפני מי הן מעידין ועם מי הם מעידין ומי הוא עד עמהם שנ' ועמדו שני האנשים אשר להם הריב לפני י"י ואומ' אלהים נצב בעדת אל בקרב אלהים ישפוט וכן הוא אומ' ביהושפט ויאמר אל השפטים ראו מה אתם עושים כי לא לאדם תשפוטו ושמא יאמר הדיין מה לי בצער הזה והלא כבר נאמר ועמכם בדבר המשפט אין לך אלא מה שעיניך רואות רבן שמע' בן גמל' אומ' כשם שהדין בשלשה כך פשרה בשלשה יפה כח פשרה מכח הדין כיזה צד שנים שדנו יכולין לחזור בהם ושנים שפישרו אין יכולין לחזור בהם:  תוספתא מסכת סנהדרין (צוקרמאנדל) פרק ב

תוספתא מסכת סנהדרין (צוקרמאנדל) פרק ב
  
 הלכה א
קידוש החודש ועיבור שנה בשלשה דברי ר' מאיר וחכמ' אומ' עיבור שנה בשלשה מתחילין בחמשה נושאין ונותנין וגומרין בשבעה כיצד אחד אומ' לישב ושנים אומ' שלא לישב בטל היחיד במיעוטו שנים אומ' לישב ואחד אומ' שלא לישב מוסיפין שנים ונושאין ונותנין בחמשה שנים אומ' צריכה לעבר ושלשה אומ' אינה צריכה לעבר בטלו שנים במיעוטן שלשה אומ' צריכה ושנים אומ' אינה צריכה מוסיפין שנים וגומרין בשבעה שאין מינין פחות משבעה האב אומ' לעבר ובנו א' שלא לעבר שניהם נימנין שנים האב ובנו אמרו לעבר והאב ובנו אמרו שלא לעבר שניהם נימנין כאחד א' ר' יוסי פעם אחת הלכתי אני ואלעזר בני לעיבור שנה ונמתי לו לאלעזר בני אני ואתה נמנין כאחד: 
  הלכה ב
על שלשה סימנין מעברין את השנה על האביב ועל פירות האילן ועל התקופה על שנים מעברין ועל אחד אין מעברין ואם עיברוה הרי זו מעוברת אם היה אביב אחד משני הסימנין היו שמחים רבן שמע' בן גמל' או' אף על התקופה: 
  הלכה ג
על שלש ארצות היו מעברין את השנה על יהודה ועל עבר הירדן ועל הגליל על שתים מעברין ועל אחת אין מעברין ואם עיברוה הרי זו מעוברת ואם היתה ארץ יהודה אחת משתי ארצות היו שמחין מפני אביב שבא הימנה: 
  הלכה ד
אין מעברין את השנים לא מפני הגדיים ולא מפני הטלאים ולא מפני גוזלות שלא הגיעו וכולן עושין אותן סעד לשנה ואם עיברוה הרי זו מעוברת: 
  הלכה ה
ר' ינאי אומ' משום רבן שמעון בן גמליאל שהיה אומ' בגוזלייא רכיכין ובאימרייא דעדקין ושפר באנפאי ואיסיפות על שתא דא תלתין יומין: 
  הלכה ו
מעשה ברבן גמליאל וזקנים שהיו יושבין על גב מעלות בהר הבית ויוחנן סופר הלה לפניהם אמ' לו כתוב לאחנא בני גלילא עילאה ולבני גלילא תחתאה שלמכון יסגא מהודענא לכון די מטא זמן ביעורא לאפוקי מעשריא ממעוטני זיתייא ולאחנא בני דרומא עילאה ובני דרומא תתאה שלמכון יסגא מהודענא לכון אנחנא דומטא זמן ביעורא לאפוקי מעשריא מעומרי שבלייא ולאחנא בני גלותא דבבבל ובני גלותא דימדי ושאר כל גלוותא דישראל שלמכון יסגא מהודעין אנחנא לכון כגוזלייא רכיכין וכאימרייא דעדקין וזימניה דאביבא לא מטא ושפר באנפאי ובאנפי חבראי ואוסיפנא על שתא דא תלתין יומין: 
  הלכה ז
אין מעברין את השנה אלא אם כן היתה תקופה חסירה עד רובו של חודש וכמה הוא רובו של חודש ששה עשר יום ר' יהודה אומ' שתי ידות בחדש עשרים יום ר' יוסי אומ' מחשבין את השנה ואם היתה חסירה ששה עשר יום לפני הפסח מעברין אותה ששה עשר יום לפני החג אין מעברין אותה ר' שמעון אומר אפילו היתה חסירה ששה עשר יום לפני החג מעברין אותה ואין מעברין את השנה לפני ראש השנה ואם עיברוה אינה מעוברת אבל מפני הדחק מעברין אותה אחר ראש השנה מיד אף על פי כן אין מעברין אלא אדר: 
  הלכה ח
אין מעברין את השנה לא פחות חודש ולא יותר חודש ואם עיברוה אינה מעוברת ואין מעברין את השנה משנה לחברתה ואם עיברוה אינה מעוברת ואין מעברין שנה אחר שנה ור' שמעון אומ' מעברין שנה אחר שנה אמ' ר' שמעון מעשה בר' עקיבא שהיה חבוש בבית האיסורין ועיבר שלש שנים זו אחר זו אמרו לו משם ראיה מפני שבית דין יושבין ומחשבין אחת אחת בזמנה: 
  הלכה ט
אין מעברין את השנה לא שביעית ולא מוצאי שביעית אימתי רגילין לעבר ערב שביעית אין מעברין את השנה מפני רעבון ר' מאיר אומ' הרי הוא אומ' ואיש בא מבעל שלישה ויבא לאיש האלהים לחם ביכורים ועשרים לחם שעורים וכרמל בצקלונו וגו' והלא אין לך מקום שנתבכר בארץ ישר' קודם לבעל שלישה ואף על פי כן לא ביכר אלא מאותו המין שהביא לאיש האלהים יכול שהביאו קודם לעומר תל' לומר ויאמר תן לעם ויאכלו מלמד שלא הביאו אלא אחר העומר והלא אותה שנה ראויה היתה לעבר ומפני מה לא עיברוה אלישע מפני שהיתה שנת רעבון וכל העם רצין לגרנות: 
  הלכה י
אין מעברין את השנה מפני הטומאה מעשה בחזקיה המלך שעיבר את השנה מפני הטומאה שנ' כי מרבית העם רבת מאפרים ומנשה מישכר וזבולן לא הטהרו כי אכלו את הפסח בלא ככתוב כי התפלל חזקיהו עליהם לאמר י"י הטוב יכפר בעד: 
  הלכה יא
ר' יהודה אומ' מעברין את השנה מפני הטומאה ר' שמעון אומ' אם לעבר אותה מפני הטומאה כבר מעוברת היא אלא עיבר ניסן ואין מעברין אלא אדר ר' שמעון בן יהודה או' משום ר' שמעון אף מפני שהיעשו את הציבור לעשות פסח שיני: 
  הלכה יב
אין מעברין את השנה אלא אם כן היתה צריכה מעברין אותה מפני הצרכין ומפני התנורים ומפני הגליות שלא יצאו ממקומן אבל אין מעברין אותה לא מפני הצינה ולא מפני השלגים ולא מפני הגליות שעלו וכולן עושין אותן סעד לשנה ואם עיברוה הרי זו מעוברת: 
  הלכה יג
אין מעברין את השנה ביהודה ואם עיברוה הרי זו מעוברת העיד חנניה איש אונו לפני רבן גמליאל שאין מעברין את השנה אלא ביהודה ואם עיברוה בגליל מעוברת ומעברין את השנה כל אדר שבראשונה היו אומרין אין מעברין אלא עד הפורים עד שבא ר' יהושע ור' פפייס והעידו שכל אדר כשר לעיבור רבן שמעון בן גמליאל ור' אלעזר בר צדוק אומרין אין מעברין את השנה ואין עושין כל צורכי ציבור אלא על תנאי כדי שיקבלו רוב ציבור עליהן אין מעברין את השנה בלילה ואם עיברוה אינה מעוברת: 
  הלכה יד
אין מקדשין את החודש בלילה ואם קידשו אינו מקודש: אין המלך יושב בסנהדרין ולא מלך ולא כהן גדול יושבין בעיבור שנה:  תוספתא מסכת סנהדרין (צוקרמאנדל) פרק ג

תוספתא מסכת סנהדרין (צוקרמאנדל) פרק ג
  
 הלכה א
שור שהמית אחד שור שהמית ושאר בהמה וחיה ועופות שהמיתו מיתתן בעשרים ושלשה ר' אליעזר אומ' שור שהמית מיתתו בעשרים ושלשה ושאר בהמה וחיה ועופות שהמיתו כל הקודם להורגן זכה לשמים שנ' והרגת את האשה ואת הבהמה ואומ' ואת הבהמה תהרוגו: 
  הלכה ב
שור הנסקל בעשרים ושלשה שנ' השור יסקל וגם בעליו יומת כמיתת בעלים כך מיתת השור מה מיתת בעלים בסקילה ובדחייה ובעשרים ושלשה אף מיתת השור בסקילה ובדחייה ובעשרים ושלשה: 
  הלכה ג
מה בין שור לאדם שהשור פותחין את דינו ביום וגומרין אף בלילה פותחין וגומרין דינו בו ביום בין לזכות בין לחובה מטין על פי אחד בין לזכות בין לחובה הכל מלמדין בין לזכות בין לחובה המלמד זכות יכול לחזור וללמד חובה מה שאין כן באדם: 
  הלכה ד
אין שורפין את הפרה ואין עורפין את העגלה ואין עושין זקן ממרא על פי בית דין ואין עושין פר העלם דבר של ציבור ואין מעמידין לא מלך ולא כהן גדול אלא בבית דין של שבעים ואחד כיזה צד הן עושין בית דין מהלכין ושתי תודות אחריהם הפנימית נאכלת והחיצונית נשרפת וכל שלא נעשית בכל אילו הנכנס לשם אין חייבין עליה שתי תודות שאמרו בלחמן אבל לא בבשרן אבא שאול אומ' שתי בצעין היה בירושלם התחתונה והעליונה התחתונה נתקדשה בכל אילו והעליונה לא קידשוה אלא כשעלו בני הגולה שלא במלך שלא באורים שלא בתומים התחתונה שהיתה קדושתה גמורה עמי הארץ אוכלין בה קדשים קלים וחברים קדשים קלים אבל לא מעשר שיני והעליונה לא היתה קדושתה גמורה עמי הארץ אוכלין בה קדשים קלים אבל לא מעשר שיני וחבירים לא קדשים קלים ולא מעשר שיני ומפני מה לא קידשוה מפני שתורפה של ירושלם משם ונוחה ליכבש משם: 
  הלכה ה
ר' יוסי או' שלשה דברים משום שלשה זקנים ר' עקיבא או' יכול יהא אדם מעלה בכורות מחוצה לארץ תל' לומ' ואכלת לפני י"י אלהיך מעשר דגנך ותירשך ויצהרך ובכורות ממקום שאתה מביא מעשר דגן אתה מביא בכורות מחוצה לארץ שאי אתה מביא מעשר דגן אי אתה מביא בכורות שמעון בן זומא או' יכול כשם שנתנה תורה מחיצה בין קדשי קדשים לקדשים קלים כך נתנה תורה מחיצה בין הבכור למעשר שיני ודין הוא הואיל ובכור טעון הבאת מקום ומעשר שיני טעון הבאת מקום מה בכור אין נאכל אלא לפנים מן החומה אף מעשר שיני אינו נאכל אלא לפנים מן החומה מה לבכור שמיעט מקום אכילתו שכן מיעט זמן אכילתו תאמר במעשר שיני שריבה זמן אכילתו הואיל וריבה זמן אכילתו נרבה מקום אכילתו תל' לומ' ואכלת לפני י"י אלהיך מעשר דגנך ותיר' ויצה' ובכורות מה בכור אין נאכל אלא לפנים מן החומה אף מעשר שיני לא יהא נאכל אלא לפנים מן החומה: 
  הלכה ו
ר' ישמעאל אומר יכול יהא אדם מעלה מעשר שיני בירושלם בזמן הזה ואכלו ודין הוא הבכור טעון הבאת מקום ומעשר שיני טעון הבאת מקום מה בכור אינו נאכל אלא בפני הבית אף מעשר שיני אינו נאכל אלא בפני הבית לא אם אמרתה בבכור שיש הימנו דמים ואמורין לגבי מזבח תאמר במעשר שיני שאין הימנו דמים ואימורין לגבי מזבח ביכורים יוכיחו שאין בהם דמים ואימורין לגבי מזבח ואין נאכלין אלא בפני הבית לא אם אמרתה בביכורים שהן טעונין הנחה לפני המזבח תאמר במעשר שיני שאין טעון הנחה לפני המזבח תלמ' לומ' ואכלת לפני י"י אלהיך מע' דג' ותיר' ויצ' ובכורות מה בכור אינו נאכל אלא בפני הבית אף מעשר שיני אינו נאכל אלא בפני הבית אחרים אומ' יכול יהא בכור שעיברה זמנו משנה לחברתה יהא כפסולי המוקדשין ויפסל תל' לומ' ואכלת לפני י"י אלהיך מעשר דג' ותיר' ויצה' ובכורות אם ללמד על הבכור שתאכל לפנים אינו צריך שהרי כבר נאמר לפני י"י אלהיך תאכלנו שנה בשנה אם ללמד על מעשר שיני שנאכל לפנים מן החומה אין צריך שהרי כבר נאמר לא תוכל לאכל בשעריך אם כן למה נאמר מעשר דג' ותיר' ויצה' ובכורות מקיש בכור למעשר שיני מה מעשר שיני נאכל משנה לחברתה אף הבכור יהא נאכל משנה לחברתה: 
  הלכה ז
מנין לסנהדרי קטנה שהיא של עשרים ושלשה שנ' ושפטו העדה והצילו העדה עשרה מזכין ועשרה מחייבין שלשה מנין תל' לומ' לא תהיה אחרי רבים לרעות מכלל שאי אתה הוי עמהן לרעה אבל הוה עמהם לטובה יכול לא תהא עמהם לרעה כל עיקר תל' לו' אחרי רבים להטות אף לרעה אמור מעתה הואיל ואמרה תורה הרוג על פי עדים הרוג על פי מטין מה עדים שנים אף מטין שנים אין בית דין שקול מוסיפין עליהן עוד אחד הרי עשרים ושלשה ר' אומ' ממשמע שנאמ' לא תהיה אחרי רבים לרעות שומע אני שאהיה עמהן לטובה אם כן למה נאמר אחרי רבים להטות שלא כהטותך לטובה הטותך לרעה הטותך לטובה על פי אחד הטותך לרעה על פי שנים אין בית דין שקול מוסיפין עליהן עוד אחד הרי עשרים ושלשה ר' יוסי הגלילי אומ' לא תענה על ריב לנטות עשה לך בית דין נטוי: 
  הלכה ח
דבר אחר לא תענה על ריב לנטות הוסיף עליהן הכתוב עוד אחד לנטות אחרי רבים להטות שלא תאמר בשעת הדין דיי שאראה כרבי אלא אמור מה שבדעתך: 
  הלכה ט
ר' יהודה אומ' סנהדרין של שבעים ומשה עמהם מן המינין אמרו לו אין בית דין שקול וכן היה ר' יהודה אומ' כל עיר שיש בה שלש שורות של עשרים ושלשה ושוטרי הדיינין והמדין והעדים וזוממיהן וזוממי זוממיהן ראויה לעשות סנהדרין ר' נחמיה אומ' מאתים ושלשה והלכה כדבריו ר' אומ' מאתים ושבעים: 
  הלכה י
סנהדרין נוהגת בארץ ובחוצה לארץ שנ' והיו אלה לכם לחוקת משפט לדורותיכם בכל משבות' בארץ ובחוצה לארץ אם כן למה נאמר שפטים ושוטרים תתן לך בכל שעריך אלא בארץ ישראל עושין אותן בכל עיר ועיר בחוצה לארץ עושין אותן פלכין פלכין רבן שמעון בן גמליאל אומ' לשבטיך ושפטו מצוה על השבט שיהא דן את שבטו: 
  הלכה יא
ר' דוסתאי בן יהודה אומ' חייבי מיתות שברחו מן הארץ לחוצה לארץ ממיתין אותן מיד ושברחו מחוצה לארץ לארץ אין ממיתין אותן אלא נידונין כתחילה:  תוספתא מסכת סנהדרין (צוקרמאנדל) פרק ד

תוספתא מסכת סנהדרין (צוקרמאנדל) פרק ד
  
 הלכה א
כהן גדול שהרג את הנפש מזיד נהרג שוגג גולה לערי מקלט עבר על מצות עשה ועל מצות לא תעשה ועל שאר כל המצות הרי הוא כהדיוט לכל דבר לא חולץ ולא חולצין לאשתו ולא מייבם ולא מייבמין את אשתו עומד בשורה הסגן בימינו וראש בית אב בשמאלו וכל העם אומ' לו אנו כפרתך והוא אומ' להם תתברכו מן השמים עומד בשורה לנחם את אחרים הסגן והכהן שעבר מגדולתו מימינו ואבל משמאלו ואין רואין אותו ערום ולא כשהוא מסתפר ולא בבית המרחץ שנ' והכהן הגדול מאחיו שיהו אחיו הכהנים נוהגין בו גדולה ואם רצה שירחצו אחרים עמו הרשות בידו ר' יהוד' אומר רצה לנהג ביזיון בעצמו אין שומעין לו שנ' וקדשתו על כורחו אמרו לו לר' יהודה אין אומר ומן המקדש לא יצא אלא בשעת עבודה בלבד והולך להברות את אחרים ואחרים באין אצלו להברותו: 
  הלכה ב
מלך ישראל אין עומד בשורה להתנחם ואין עומד בשורה לנחם אחרים ואין הולך להברות אצל אחרים אבל אחרים באין אצלו להברותו שנ' ויבא העם להברות את דוד וגו' ואם עבר על מצות עשה ועל מצות לא תעשה ושאר כל המצות הרי הוא כהדיוט לכל דבר לא חולץ ולא חולצין לאשתו ולא מייבם ולא מיבמין את אשתו ר' יהודה אומ' רצה לחלוץ הרשות בידו אמרו לו נמצאתה פוגם כבודו של מלך ואין נושאין את אלמנתו שנ' ותהיינה צרורות עד יום מותן אלמנות חיות ובורר לו נשים מכל מקום שירצה כהנות לויות וישראלות ואין רוכבין על סוסו ואין יושבין על ניסלו ספסלו ואין משמשין בכתרו ובשרביטו ולא באחד מכל משמשין מת כולן נשרפין עליו שנ' בשלום תמות וכמשרפות אבותיך המלכים הראשונים: 
  הלכה ג
וכשם ששורפין על המלכים כך שורפין על הנשיאים אבל לא על הדיוטות מה הן שורפין עליהן מיטתן וכלי תשמישן: 
  הלכה ד
כל העם עומדין והוא יושב ולא היתה ישיבה בעזרה אלא למלכי בית דוד בלבד כל העם שותקין והוא מדבר היה קורא אותן אחיי ועמי שנ' שמעוני אחיי ועמי והן קורין אותו אדונינו ורבינו שנ' אבל אדונינו המלך דוד המליך את שלמה: 
  הלכה ה
לא ירבה לו נשים כאיזבל אבל כאביגיל מותר דברי ר' יהודה לא ירבה לו סוסים סוסים בטלנים אפילו אחד שנ' למען הרבות סוס ר' יהודה אומ' הרי הוא אומ' ויהי לשלמה ארבע' אלף ארוות סוסים ויפה עשה שנ' יהודה וישראל רבים כחול אשר על שפת הים לרוב כשהוא אומ' שנים עשר אלף פרשים הוי שהשאר בטלנים היו והדיוט מותר בכולן ר' יוסי אומ' כל האמור בפרשת המלך מותר בה ר' יהודה אומר לא נאמרה פרשה זו אלא בשביל לאיים עליהם שנ' שום תשים עליך מלך וכן היה ר' יהודה אומ' שלש מצוות נצטוו ישראל בביאתן לארץ נצטוו למנות להן מלך ולבנות להן בית הבחירה ולהכרית זרעו של עמלק אם כן למה נענשו בימי שמואל אלא לפי שהקדימו עליהן ר' נהוראי אומ' לא נאמרה פרשה זו אלא מפני התרעומות שנ' ואמרת אשימה עלי מלך ר' אלעזר בר' יוסי אומ' זקנים שאלו כהלכה שנ' תנה לנו מלך לשפטינו אבל עמי הארץ חזרו וקילקלו שנ' והיינו גם אנחנו ככל הגוים ושפטנו מלכינו ויצ' לפ' ונלחם וגומ': 
  הלכה ו
הרוגי בית דין נכסיהם ליורשיהם הרוגי מלך נכסיהם למלך וחכמ' אומ' הרוגי מלך נכסיהם ליורשים אמ' להם ר' יהודה הוא אומ' הנה בכרם נבות אשר ירד שם לרשתו אמ' לו מפני שבן אחי אביו ראוי לו לירושה אמ' להן וכי לא היו לו בנים אמרו לו והלא אותו ואת בניו הרג שנ' אם לא את דמי נבות ואת דמי בניו ראיתי אמש לפני י"י ושלמ' לך בחל' הזאת נאם י"י: 
  הלכה ז
וכותב לו ספר תורה לשמו שלא יהא ניאות בשל אבותיו אלא בשלו שנ' וכתב לו שיהא כתיבה לשמו ואין רשות להדיוט לקרות בה שנ' וקרא בו הוא ולא אחר ומגיהין אותו בבית דין של כהנים ובבית דין של לוים ובבית דין של ישראל המשיאין לכהונה יוצא למלחמה הוא עמו נכנס הוא עמו יוצא בבית דין והוא אצלו נכנס לבית המים ממתנת לו עד הפתח וכן דוד הוא אומ' שויתי ה' לנגדי תמיד ר' יהודה אומ' ספר תורה מימינו ותפילין בזרועו ר' יוסי אומ' ראוי היה עזרא שתינתן תורה על ידו אילמלא קידמו משה נאמרה במשה עלייה ונאמרה בעזרא עלייה נאמרה במשה עלייה שנ' ומשה עלה אל האלהים נאמרה בעזרא עלייה הוא עזרא עלה מבבל מה עלייה האמורה במשה למד תורה לישראל שנ' ואתי צוה י"י בעת ההיא ללמד אתכם חקים ומשפטים אף עלייה האמורה בעזרא למד תורה בישר' שנ' כי עזרא הכין את לבבו לדרוש בתורת י"י ולעשות וללמד בישר' חוק ומשפט אף הוא ניתן בידיו כתב ולשון שנ' וכתב הנשתוון כתוב ארמית ומתורגם ארמית מה תורגמו ארמית אף כתבו ארמית ואומ' ולא כהלין כתבא למיקרי ופישרה להחוואה למלכא מלמד שבאותו היום ניתן ואומ' וכתב לו את משנה התורה הזאת וג' תורה עתידה להשתנות ולמה נקרא שמה אשורי על שום שעלה עמהן מאשור ר' אומר בכתב אשורי ניתנה תורה לישראל וכשחטאו נהפכה להן לרועץ וכשזכו בימי עזרה חזרה להן אשורית שנ' שובו לביצרון אסירי התקוה גם היום מגיד משנה אשיב לך: 
  הלכה ח
ר' שמע' בן אלע' אומ' משום ר' אלעזר בן פרטא שאמ' משום ר' אלע' המודעי בכתב זה ניתנה תורה לישראל שנ' ווי העמודים ווין שהן דומין לעמודים ואומ' ואל היהודים ככתבם וכלשונם מה לשונם לא נשתנה אף כתבם לא נשתנה ולמה נקרא שמו אשור על שום שמאושרין בכתבן אם כן למה נאמר וכתב לו את משנה התורה הזאת מלמד ששתי תורות כותב לו אחת שנכנס ויוצאת עמו ואחת שמונחת לו בתוך הבית זו שנכנסת ויוצאת עמו לא תיכנס עמו לא לבית המרחץ ולא לבית המים שנ' והיתה עמו וקרא בו כל ימי חייו במקום הראוי לקרות והלא דברים קל וחומר ומה אם מלך ישראל שלא עסק אלא בצורכי ציבור נאמר בו והיתה עמו וקרא בו כל ימי חייו שאר בני אדם על אחת כמה וכמה: 
  הלכה ט
כיוצא בו אתה אומ' ויהושע בן נון מלא רוח חכמה כי סמך משה את ידיו עליו וגומ' וכן הוא אומ' ומשרתו יהושע בן נון נער לא ימוש מתוך האהל וכן הוא אומ' לא ימוש ספר התורה הזה מפיך שאר בני אדם על אחת כמה וכמה: 
  הלכה י
אין מעמידין מלך בחוצה לארץ אין מעמידין מלך אלא אם כן היה נשאוי לכהונה ואין מושחין מלכים אלא על גבי המעיין שנ' ויאמר להם קחו עמכם את עבדי אדוניכם והרכבתם את שלמה בני: 
  הלכה יא
אין מושחין מלכים אלא מפני המחלוקת מפני מה משחו את שלמה מפני מחלוקתו של אדוניה ואת יהוא מפני יורם ואת יואש מפני עתליה ואת יהואחז מפני יהויקים אחיו שהיה גדול הימנו שתי שנים מלך טעון משיחה בן מלך אין טעון משיחה כהן גדול בן כהן גדול אפילו עד עשרה דורות טעון משיחה ואין מושחין מלכים אלא על הקרן שאול ויהוא נמשחו מן הפח מפני שמלכותן עתידה לישבר דוד ושלמה נמשחו מן הקרן מפני שמלכותן מלכות עולמים:  תוספתא מסכת סנהדרין (צוקרמאנדל) פרק ה

תוספתא מסכת סנהדרין (צוקרמאנדל) פרק ה
  
 הלכה א
זה פוסל דיינו של זה וזה פוסל דיינו של זה דברי ר' מאיר וחכמ' אומ' לא כל הימנו לפסול את הדיין המומחה לרבים אמ' לו נאמן עלי אבא נאמן עלי אביך נאמנין עלי שלשה רועי בקר יכול לחזור בו היה חייב בחבירו שבועה אמ' לו דור לי בחיי ראשך בקייטא ובמקטייא דנקיטי יכול לחזור בו עד שיקבל שבועת הדיין דברי ר' מאיר וחכמ' אומ' אין יכול לחזור בו ר' יהודה אומ' אין יחידי דן אמרו לו אין לנו אלא דעתך וקיבלו עליהן אין יכול לחזור בו וכן היה ר' יהודה אומ' מי שנתחייב לחבירו שבועה בבית דין ואמ' לו דור לי בחיי ראשך וקיבל עליו אין יכול לחזור בו ומעשה באחד שנתחייב לחבירו שבועה בבית דין ונדר לו בחיי הקייץ וקיבל עליו: 
  הלכה ב
המשחק בקוביא זה המשחק בטיפסיס אחד המשחק בטיפסיס ואחד המשחק בקליפי אגוזים ובקליפי רימונים לעולם אין יכול לחזור בו עד שיקבל שישבר את פסיפסיו ויחזור בו חזרה גמורה המלוה בריבית אין יכול לחזור בו עד שיקרע את שטרותיו ויחזור בו חזרה גמורה מפריחי יונים זה הממרא את היונים אחד היונים ואחד הממרא שאר בהמה וחיה ועוף לעולם אינו יכול לחזור בו עד שישבר את פגימיו ויחזור בו חזרה גמורה סוחרי שביעית זה היושב ובטל בשאר שני שבוע כיון שהגיע שנת השמיטה התחיל מפשיט ידיו ורגליו ונושא ונותן בפירות עבירה לעולם אין יכול לחזור בו עד שתגיע שמיטה אחרת ויבדק ויחזור בו חזרה גמורה ר' נחמיא או' חזרת ממון ולא חזרת דברים כיצד מאתים דינר אילו כינסתי מפירות עבירה חילקו אותם לעניים ר' מאיר היה קורא אותן אוספי שביעית ר' יהודה היה קורא אותן סוחרי שביעית ובכולן היה ר' יהודה אומ' בזמן שיש להם אומנות אחרת הרי אילו פסולין וחזרו בהן הרי אילו כשרים וחכמים אומ' בזמן שיש להם אומנות אחרת הרי אילו פסולין במה דברים אמורים בקידוש החודש ובעיבור החודש בדיני ממונות ובדיני נפשות אבל עדות שהאשה כשירה לה הן כשירין לה: 
  הלכה ג
גיסו לבדו ר' יהודה אומ' חורגו לבדו: 
  הלכה ד
אין דנין לא זה את זה ולא זה עם זה ולא זה על זה ולא זה בפני זה היה יודע לו עדות כשהוא חתנו מתה בתו עד שהוא סוחר שביעית וחזר בו חרש ונתפקח סומא ונתפתח שוטה ונשתפה נכרי ונתגייר פסול עד שלא נעשה חתנו ונעשה חתנו ומשנעשה חתנו מתה בתו עד שלא נעשה סוחר שביעית ומשנעשה סוחר שביעית חזר בו פיקח ונתחרש וחזר ונתפקח נסתמא וחזר ונתפתח שפוי ונשטתה וחזר ונשתפה כשר זה הכלל כל שמתחילתו כשר וסופו כשר כשר תחילתו וסופו פסול או תחילתו פסול וסופו כשר פסול: 
  הלכה ה
היה יודע לו עדות בשטר ונעשה חתנו הוא אין יכול לקיים כתב ידיו אבל אחרים מקיימין כתב ידיו לקח הימנו בית או שדה במאה מנה והיה יודע לו עדות בהן הרי זה אינו מעיד שאין אדם מעיד על ידי עצמו הוסיפו עליהם הגזלנין והרועים והחמסנין וכל החשודים על הממון עדותן פסולה לעולם אין עדותן של עדים מתקיימת אלא אם כן ראו זה את זה ור' יהושע בן קרחה אומ' אפילו זה שלא כנגד זה לעולם אין מתקיימת עדותן של עדים אלא אם כן היו שניהם כאחד ר' שמעון אומ' שומעין דבריו של זה היום לכשיבוא חבירו למחר שומעין את דבריו:  תוספתא מסכת סנהדרין (צוקרמאנדל) פרק ו

תוספתא מסכת סנהדרין (צוקרמאנדל) פרק ו
  
 הלכה א
העדים שאמרו מעידין אנו באיש פלוני שהרג שורו של פלוני וקיצץ נטיעותיו של פלוני והלה אומ' איני יודע חייב אתה אמרת להורגו אתה אמרת לקצצן הכל הולך אחר הטענה הרגתה את שורי וקיצצתה את נטיעותיי והלה אומ' לו לאו שהוא כמתמיה או הין שהוא כמתמיה יש לאו שהוא כהין ויש הין שהוא כלאו: 
  הלכה ב
אין דנין אלא מעומד ואין מעידין אלא מעומד ואין נישאלין לנדרים אלא מעומד ואין מעלין לכהונה ולישראל אלא מעומד ולא יהא מאריך פניו כנגד אחד ולא מעיין כנגד אחד ולא יהא מעמיד אחד ומושיב אחד שנ' בצדק תשפט עמיתך אמ' ר' יהודה מקובלני שאם רצו להושיב שניהם כאחד משיבין ואין בכך כלום איזהו אסור שלא יהא אחד יושב ואחד עומד משום ר' ישמעאל אמרו אומרין לו לבוש כדרך שהוא לבוש או הלבישהו כדרך שאתה לבוש: 
  הלכה ג
כיזה צד הן דנין הדיינין יושבים ובעלי דינין עומדין לפניהם וכל התובע את חבירו הוא פותח ראשון ואם יש עדים מכניסין אותו ומאיימין עליהן ומוציאין אותן לחוץ ומשיירין את הגדול שבהם ושומעין דבריו ומוציאין אותן לחוץ ואחר כך מכניסין את שניהם כאחד ואומ' זה בפני זה אם אמ' זכאי זכאי אם אמ' חייב חייב אחד דיני ממונות ואחד דיני נפשות דיני ממונות בשלשה שנים מזכין ומחייבין ואחד או' איני יודע יוסיפו הדיינין יפה כח האומר חייב מכח האו' איני יודע עד כמה מוסיפין עד פחות משנים יוסיפו הדיינין אם אמ' זכאי זכאי אם אמ' חייב חייב אחד אומ' זכאי ואחד או' איני יודע יוסיפו הדיינין שעד עכשיו בית דין שקול אחד א' חייב ואחד א' זכאי ואחד א' איני יודע יוסיפו הדיינין שעד עכשיו לא הוסיפו אלא אחד: 
  הלכה ד
לעולם מוסיפין הדיינין עד שיגמר הדין לעולם מביא עדיותיו וראיותיו לבית דין עד שיגמר הדין לעולם אין העדים יכולין לחזור בהם עד שיגמר הדין או עד שיתנו לו זמן נתנו לו זמן הביא בתוך הזמן מקבלין הימנו לאחר הזמן אין מקבלין הימנו דברי ר' מאיר וחכמ' אומ' אפילו הביא אחר שלש שנים מקבלין הימנו וסותרין דבריו של זה יש לך עדים אחרים ואמ' אין לי אלא אילו יש לך ראיות אחרות ואמ' אין לי אלא אילו לאחר זמן מצא עדים אחרים וראיות אחרות אין מקבלין הימנו עד שיביא ראיה שלא היה יודע מעולם בהן לעולם העדים יכולין לחזור בהם עד שתחקר עדותן בבית דין נחקרה עדותן בבית דין אין יכולין לחזור בהן וזה הוא כללו של דבר: 
  הלכה ה
עדים שהעידו לטמא ולטהר לקרב ולרחק לאסר ולהתיר לפטור ולחייב עד שלא נחקרה עדותן ואמרו מבודין אנו הרי אילו נאמנין משנחקרה עדותן ואמרו מבודין אנו אין נאמנין: 
  הלכה ו
לעולם אין העדים נעשין זוממין עד שיגמר הדין לא לוקין ולא משלמין ולא נהרגין עד שיגמר הדין לעולם אין אחד מן העדים נעשה זומם עד שיהו שניהם זוממין ואין לוקה עד שיהו שניהם לוקין ואין נהרג עד שיהו שניהם נהרגין ואין משלם עד שיהו שניהם משלמין אמ' ר' יהודה בן טבאי אראה בנחמה אם לא הרגתי עד זומם בשביל לעקור מליבן של ביתוסין שהיו אומ' עד שיהרג הנידון א' לו שמעון בן שטח אראה בנחמה אם לא שפכתה דם נקי שהרי אמרה תורה על פי שנים או על פי שלשה עדים יומת המת מה עדים שנים אף זוממין שנים באותה שעה קיבל עליו יהודה בן טבאי שלא יהא מורה הלכה אלא על פי שמעון בן שטח:  תוספתא מסכת סנהדרין (צוקרמאנדל) פרק ז

תוספתא מסכת סנהדרין (צוקרמאנדל) פרק ז
  
 הלכה א
אמ' רבן שמעון בן גמל' בראשונה לא היו חותמין על כתובת נשים אלא או כהנים או לוים או ישראל המשיאין לכהונה א"ר יוסי בראשנה לא היו מחלוקות ביש' אלא בבית דין של שבעים בלשכת הגזית ושאר בתי דינין של עשרים ושלשה היו בעיירות של ארץ ישר' ושאר בתי דינין של שלשה שלשה היו בירושלם אחד בהר הבית ואחד בחיל נצרך אחד מהן הלכה הולך לבית דין שבעירו אין בית דין בעירו הולך לבית דין הסמוך לעירו אם שמעו אמרו לו אם לאו הוא ומופלא שבהם באין לבית דין שבהר הבית אם שמעו אמרו להן ואם לאו הן ומופלא שבהן באין לבית דין שבחיל אם שמעו אמרו להן ואם לאו אילו ואילו הולכין לבית דין הגדול שבלשכת הגזית בית דין שבלשכת הגזית אף על פי שהוא של שבעים ואחד אין פחות מעשרים ושלשה נצרך אחד מהם לצאת רואה אם יש שם עשרים ושלשה יוצא ואם לאו לא יצא עד שיהו שם עשרים ושלשה ושם היו יושבין מתמיד של שחר ועד תמיד של בין הערבים בשבתות ובימים טובים לא היו נכנסין אלא בבית המדרש שבהר הבית נשאלה שאילה אם שמעו אמרו להם ואם לאו עומדין למינין רבו המטמאין טימאו רבו המטהרין טהרו משם היה יוצאת הלכה ורווחת בישר' משרבו תלמידי שמאי והילל שלא שימשו כל צורכן הרבו מחלוקות בישראל ומשם שולחין ובודקין כל מי שהוא וחכם ושפוי וירא חטא ופרק טוב ורוח הבריות נוחה הימנו עושין אותו דיין בעירו משנעשה דיין בעירו מעלין ומושיבין אותו בחיל ומשם מעלין ומושיבין אותו בלשכת הגזית ושם יושבין ובודקין את יחוסי כהונה ואת יחוסי לוייה כהן שנמצא בו פסול לובש שחורים ומתעטף שחורים והולך לו ושלא נמצא בו פסול לובש לבנים ומשמש עם אחי הכהנים מביא עשירית האיפה משלו ועובדה בידו ואף על פי שאין המשמר שלו אחד כהן גדול ואחד כהן הדיוט שעבדו עד שלא הביאו עשירית האיפה עבודתן כשירה: 
  הלכה ב
אין דנין שני דינין ביום אחד אפילו נואף ונואפת אלא דנין את הראשון ואחר כך דנין את השיני ואין נמנין על שני דברים כאחד ואין נשאלין על שתי שאילות כאחד אלא נמנין על הראשון ואחר כך נמנין על השיני ונשאלין על הראשונה ואחר כך נשאלין על השנייה אין נמנין אלא במקום גדול ואין נימנין אלא משום שמועה אחד אומ' משום שמועה וכולן אמרו לא שמענו לא על זה מינין עומד אלא אחד אוסר ואחד מתיר אחד מטמא ואחד מטהר וכולן אמרו לא שמענו על זה מינין עומד אחד אומ' משום שנים ושנים אומ' משום אחד יפה כח האחד האומ' משום שנים מכח שנים האומ' משום אחד עשרה אומ' משום אחד כולן אחד ובטמאות ובטהרות האב ובנו הרב ותלמידו שניהם נימנין כאחד ולא יהא יושב בצידו ואפילו הוא שותק אלא עומד והולך לו בקידוש החודש ובעיבור השנה ובדיני ממונות מתחילין מן הגדול בדיני נפשות מתחילין מן הצד שלא יהא לבו סמוך על דברי רבו בדיני נפשות פותחין לו לזכות ואין פותחין לו לחובה חוץ מן המסית ר' יהושע בן קרחה אומ' אף המדיח: 
  הלכה ג
חייבי גליות בית דין מחזירין אותן לזכות שנ' ולא תקחו כופר לנפש רוצח ואומ' וזה דבר הרוצח רוצח רוצח לגזירה שוה: 
  הלכה ד
חייבי מלקיות בית דין מחזירין אותן לזכות שנ' והצדיקו את הצדיק והרשיעו את הרשע ואומ' והיה אם בן הכות הרשע רשע רשע לגזירה שוה: 
  הלכה ה
הסריס ומי שלא ראה לו בנים כשר לדון דיני ממונות ואין כשר לדון דיני נפשות ור' יהודה מוסיף אף האכזרי והרחמן: 
  הלכה ו
אין מוסיפין על הדין כתחילה ור' יהודה או' מוסיפין על הדין כתחילה היו שנים אחד אוסר ואחד מתיר אחד מטמא ואחד מטהר האוסר והמטמא עליו להביא ראיה וכל המחמיר עליו להביא ראיה ויש אומ' אף המיקיל אין נזקקין לדין אלא במקום מכריעין ואין מושיבין את האדם אלא כמידותיו נסתלק הדין אין רשאי להשיב כיזה צד אין מוסיפין על הדין כתחילה גמר דבריו אין רשאי להשיב נתן לו חבירו רשות רשאי להשיב נסתלק העיר נעשה טפילה עיקר לא ישיב את חבירו יותר משלש תשובות שלא תיטרף דעתו אחד דן כנגד שנים ושנים דנין כנגד אחד שנים דנין כנגד שלשה ושלשה דנין כנגד שנים אבל לא שלשה כנגד שלשה ולא מהן ולמעלה כדי שלא יעשה בית דין מעורבב: 
  הלכה ז
בדיני ממונות אומרין ניזקן הדין בדיני נפשות אין אומ' ניזקן הדין הגדול שבדיינין או נזקן הדין אין שואלין מעומד ואין משיבין מעומד לא מגבוה ולא מרחוק ולא מאחורי הזקנים אין שואלין אלא כעינין ואין משיבין אלא במאורע ולא ישאל בעינין יותר משלש הלכות אחד שואל ואחד א' שלא לישאל נזקקין לשואל והשואל מעשה צריך שיאמר מעשה אני שואל והשואל כעינין והשואל שלא כעינין משיבין את השואל כעינין והשואל שלא כעינין צריך שיאמר שלא כעינין שאלתי דברי ר' מאיר וחכמ' אומ' אינו צריך שכל התורה כולה ענין אחר עינין עינין ושאינו עינין נזקקין לעינין מעשה ושאינו מעשה נזקקין למעשה הלכה ומדרש נזקקין להלכה מדרש והגדה נזקקין למדרש מדרש וקל וחומר נזקקין לקל וחומר קל וחומר וגזירה שוה נזקקין לקל וחומר חכם ותלמיד נזקקין לחכם תלמיד ועם הארץ נזקקין לתלמיד היו שניהם חכמים שניהם תלמידים שניהם עמי הארץ שתי הלכות ושתי שאילות ושתי תשובות ושני מעשים הרשות ביד התורגמן מעתה: 
  הלכה ח
כשהנשיא נכנס כל העם עומדים ולא ישבו עד שיאמר להם שבו כשאב בית דין נכנס עושין לו שתי שורות מיכן ומיכן עד שנכנס וישב במקומו חכם שנכנס אחד עומד ואחד יושב עד שנכנס וישב במקומו בני חכמים ותלמידי חכמים בזמן שהרבים צריכין להם מקפצין אפילו על ראשי העם ואף על פי שאמרו אין שבח לתלמיד חכם שיכנס באחרונה יצא לצורך נכנס וישב במקומו: 
  הלכה ט
בני חכמ' ותלמידי חכמ' בזמן שיש להם דעת לשמוע הופכין פניהם כלפי אביהם אין בהם דעת לשמוע הופכין פניהם כלפי העם ר' אלעזר בר' צדוק אומ' בבית המשתה עושין אותן סניפין: 
  הלכה י
חכם שנכנס אין שואלין אותו מיד עד שתיישב דעתו וכן תלמיד חכם שנכנס אין רשאי לשאל עד שתיישב דעתו נכנס ומצאן שהן עסוקין בהלכה לא יהא קופץ לתוך דבריהם עד שישב וידע באיזה עינין הן עסוקין ואם עשה כן על זה נאמר שבעה דברים בגולם ושבעה בחכם: 
  הלכה יא
שבעה דברים דרש הילל הזקן לפני זקני פתירא קל וחומר וגזירה שוה וביניין אב וכתוב אחד ושני כתובין וכלל ופרט ופרט וכלל וכיוצא בו ממקום אחר ודבר הלמד מעניינו אילו שבע מידות דרש הילל הזקן לפני בני פתירא:  תוספתא מסכת סנהדרין (צוקרמאנדל) פרק ח

תוספתא מסכת סנהדרין (צוקרמאנדל) פרק ח
  
 הלכה א
כל סנהדרין שיש בה שנים יודעין לדבר וכולן ראויין לשמוע ראויה לעשות סנהדרי שלשה בינונית ארבעה חכמה סנהדרין היתה כחצי גורן עגולה כדי שיהיו רואין זה את זה הנשיא יושב באמצע וזקנים יושבין מימינו ומשמאלו אמ' ר' אלעזר בר' צדוק כשהיה רבן גמליאל יושב ביבנה אבא ואחר מימינו וזקנים משמאלו ומפני מה אחד יושב על זקן מימינו מפני כבודו של זקן: 
  הלכה ב
שלש שורות של תלמידי חכמ' יושבים לפניהם גדולה בראשונה ושניים בשנייה ושלישיים בשלישית מיכן ואילך לא היה שם טקס אלא כל הקודם את חבירו לתוך ארבע אמות זכה שוטרי הרבים והנידון והעדים וזוממיהן וזוממי זוממיהן עומדים משורה החיצונה ולעם לא היו צריכין לידע איזהו נידון מפני שמעמידין אותו עד שיני לעד הראשון: 
  הלכה ג
כיצד אמר שלא יאמרו ראינוהו שרץ אחר חבירו וסייף בידו נכנס מפניו לחנות ונכנס אחריו לחנות ונכנסנו אחריו ומצאנוהו הרוג והסייף ביד הרוצח ומנטף דם שמא תאמרו אם לאו מי הרגו אמ' שמעון בן שטח אראה בנחמה אם לא ראיתי אחד שרץ אחר חבירו והסייף בידו נכנס מפניו לחורבה נכנס אחריו ונכנסתי אחריו ומצאתיו הרוג והסייף ביד הרוצח ומנטף דם ואמרתי לו רשע מי הרגו לזה אראה בנחמה אם לא אראנו אני ואתה הרגנוהו אבל מה אעשה לך שאין דינך מסור בידי שהרי אמרה תורה על פי שנים עדים או על פי שלש' עדים יומת המת אלא היודע מחשבות הוא יפרע מאותו האיש לא זז משם עד שהכישו נחש ומת: 
  הלכה ד
אדם נברא יחידי ולמה נברא יחידי בעולם שלא יהו צדיקים אומרין אנו בניו של צדיק ושלא יהו הרשעים אומ' אנו בניו של רשע דבר אחר למה נברא יחידי שלא יהו משפחות מתגרות זו בזו ומה עכשיו שנברא יחידי מתגרות זו בזו אילו נבראו שנים על אחת כמה וכמה דבר אחר למה נברא יחידי מפני החמסנין והגזלנין ומה עכשיו שנברא יחידי גוזלין חומסין אילו נברא שנים על אחת כמה וכמה: 
  הלכה ה
דבר אחר למה נברא יחידי להגיד גדולתו של מלך מלכי המלכים ברוך הוא שבחותם אחד ברא כל העולם כולו ומחותם אחד יצאו חותמות הרבה שנ' תתהפך כחומר חותם ויתיצבו כמו לבוש: 
  הלכה ו
מפני מה אין הפרצופות דומות זו לזו מפני הרמאין שלא יהא כל אחד ואחד קופץ לתוך שדה חבירו ובא על אשת חבירו שנ' וימנע מרשעים אורם וזרוע רמה תשבר ר' מאיר אומ' שינה המקום מראה פנים דעת וקול מראה פנים ודעת מפני החמסנין והגזלנין וקול מפני הערוה: 
  הלכה ז
אדם נברא באחרונה ולמה נברא באחרונה שלא יהו המינין אומרין שותף היה עמו במעשהו: 
  הלכה ח
דבר אחר למה נברא באחרונה שלא תזוח דעתו עליו אומ' לו יתוש קדמך במעשה בראשית דבר אחר כדי שיכנס למצוה מיד: 
  הלכה ט
דבר אחר כדי שיכנס לסעודה מיד מושלו משל למה הדבר דומה למלך שבנה פלטירין וחינכה והתקין סעודה ואחר כך זימן האורחים וכן הוא או' חכמות נשים בנתה ביתה חכמ' נש' בנ' ביתה זה מלך מלכי המלכים ברוך הוא שברא עולמו בשבעה בחכמה חצבה עמודיה שבעה אילו שבעת ימי בראשית טבחה טבחה מזגה יינה אילו ימים ונהרות ומדברות ושאר צורכי העולם ואחר כך שלחה נערותיה ותקרא ע' גפי מרומי קרת מי פתי יסור הנה וחסר לב זה אדם וחוה:  תוספתא מסכת סנהדרין (צוקרמאנדל) פרק ט

תוספתא מסכת סנהדרין (צוקרמאנדל) פרק ט
  
 הלכה א
ר' שמעון בן אלעזר אומ' משיאין את העד ממקום למקום בשביל שתיטרף דעתו ר' יוסי אומ' לא היו צריכין לומר באיזה שבוע באיזה שנה באיזה חודש בכמה בחודש אלא באיזה יום באיזו שעה באיזה מקום מכירין אתם אתו התריתם בו במה הרגו בסייף הרגו במקל הרגו על שוקו הכהו או על ציפר נפשו הכהו להיכן היה פניו הפוכות בשעה שהרגו אחד אומ' בשנים בחודש ואחד אומ' בשלשה עדותן קיימת שאין הכל בקיאין בעיבור אחד אומ' בשתי שעות ואחד אומ' בשלש עדותן קיימת שאין הכל בקיאין בשעות אחד אומ' בשלש ואחד אומ' בחמש עדותן בטילה ר' יהודה אומ' עדותן קיימת אחד אומר בחמש ואחד אומ' בשבע עדותן בטילה שהכל יודעין שבחמש חמה במזרח ובשבע חמה במערב נמצאת עדותן מכוונת הגדול שבדיינין פותח לזכות וחבירו מסייעו מצאו לו זכות פטרוהו ואם לאו מעבירין אותה ולמחר מתכנסין זוגות זוגות וממעטין במאכל ולא היו שותין יין ונושאין ונותנין בפרשת העינין כל הלילה ואם היה רוצח נושאין ונותנין בפרשת רוצח ואם היה מגלה עריות נושאין ונותנין בפרשת גילוי עריות ולמחר משכימין לבית דין החזנין קורין לכל אחד ואחד פל' ופלוני מזכה הייתי ועכשיו מזכה אני מקבלין אותו מזכה הייתי ועכשיו אני מחייב אין מקבלין אותו מחייב הייתי ועכשיו מזכה אני מקבלין אתו מחייב הייתי ועכשיו מחייב אני אומרין לו למוד דבריך בתחילה טעה אחד מן המזכין בדבריו סופרי הדיינין מזכירין אותו מן המחייבין אין סופרי הדיינין מזכירין אותו אלא אומרין לו למוד דבריך כתחילה: 
  הלכה ב
אם מצא לו זכות פטרוהו ואם לאו עומדין למינין שלשים וששה מזכין ושלשים וחמשה מחייבין זכאי שלשים וששה מחייבין ושלשים וחמשה מזכין אילו כנגד אילו עד שאמר אחד מן המחייבין רואה אני את דברי המזכין: 
  הלכה ג
אמר אחד מן התלמידים יש לי ללמד עליו זכות מקבלין אותו בסבר פנים יפות ומעלין ומושיבין אותו עמהם אם יש ממש בדבריו פטרוהו ולא היה יורד משם עולמית ואם לאו לא ירד משם כל אותו היום כדי שלא תהא עלייתו ירידה לו: 
  הלכה ד
הוא שיאמר יש לי ללמד עלי זכות שומעין לו חובה משתקין אתו בנזיפה העד אינו מלמד לא זכות ולא חובה ר' יוסי בר' יהודה אומ' מלמד זכות ואין מלמד חובה שנים עשר מזכין ואחד עשר מחייבין זכאי שנים עשר מחייבין ואחד עשר מזכין יוסיפו הדיינין עד שיכריע אחד לזכות ושנים לחובה ר' יוסי אומר יחזרו וימנו כתחילה פעם ראשונה שנייה ושלישית בין שיש ממש בדבריו בין שאין ממש בדבריו שומעין לו מיכן ואילך אם יש ממש בדבריו שומעין לו ואם לאו אין שומעין לו: 
  הלכה ה
הרוגי בית דין יש להם חלק לעולם הבא מפני שהן מתוודין על כל עוונותיהם רחוק מבית הסקילה עשר אמות אומרין לו התוודה ומעשה באחד שיצא ליסקל אמרו לו התוודה אמ' תהא מיתתי כפרה על כל עוונותי ואם עשיתי כן אל ימחל לי ויהא בית דין של ישר' נקי וכשבא דבר לפני חכמ' זלגו עיניהם דמעות אמרו להם להחזירו אי איפשר ואין לדבר סוף אלא הרי דמו תלוי בצואר עדיו וכן הוא או' ובני זרח זמרי ואיתן והימן וכלכל ודרדע כולן חמשה וכי אין אנו יודעין שכולן חמשה אלא מלמד שאף עכן הוא עמהם לעולם הבא: 
  הלכה ו
רחוק מבית הסקילה ארבע אמות היו מפשיטין את בגדיו האיש מכסין אותו פרק מלפניו והאשה פרק מלפניה ומלאחריה מפני שהאשה כולה ערווה דברי ר' יהודה שאמ' משום ר' אליע' וחכמ' אומ' האיש נסקל ערום ואין האשה נסקלת ערומה בית הסקילה היה גבוה שתי קומות והוא קומה אחת הרי שלש קומות ר' שמעון אומ' אבן היתה שם והיה בה משאוי שנים נוטלה ונותנה על לבו כדי לקיים בה מצות סקילה וכשתולין אותו אחד קושר ואחד מתיר כדי לקיים בו מצות תלייה: 
  הלכה ז
היה ר' מאיר אומ' מה תלמ' לומר כי קללת אלהים תלוי לשני אחים תאומים דומין זה לזה אחד מלך על כל העולם כולו ואחד יצא לליסטייא לאחר זמן נתפס זה שיצא לליסטיא והיו צולבין אותו על הצלוב והיה כל עובר ושב או' דומה שהמלך צלוב לכך נאמר כי קללת אלהים תלוי: 
  הלכה ח
סייף שנהרג בו סודר שנחנק בו אבן שנסקל בה ועץ שנתלה עליו כולן טעונין טבילה ולא היו קוברין אותן עמו ניתעכל הבשר שלוחי בית דין מלקטין העצמות וקוברין אותן בארון ואפילו מלך של מלכים לא היו קוברין אתו בקברות אבתיו אלא בקברות בית דין: 
  הלכה ט
שני קברות היו מתוקנות לבית דין אחד לנסקלין ולנשרפין ואחד לנהרגין ולנחנקין וכן דוד הוא אומ' אל תאסף עם חט' נפשו: 
  הלכה י
ארבע מיתות נמסרו לבית דין הרשות לא ניתן לה אלא סייף בלבד: 
  הלכה יא
אמ' ר' אלעזר בר' צדוק תינוק הייתי והייתי רכוב על כתיפו של אבא וראיתי בת כהן שזינתה והקיפוה חבילי זמורות ושרפוה אמרו לו תינוק היית ואין עדות לתינוק ר' יהודה או' הרי הוא אומ' ואהבת לרעך כמוך ברור לו מיתה יפה כיצד עושין לו מניח ראשו על הסדן קופץ בקופיץ אמרו לו אין מיתה מנוולת מזו אלא משום שנ' ובחוקותיהם לא תלכו:  תוספתא מסכת סנהדרין (צוקרמאנדל) פרק י

תוספתא מסכת סנהדרין (צוקרמאנדל) פרק י
  
 הלכה א
ר' יהודה אומ' הבא על האם אינו חייב אלא משום אם בלבד ר' יהודה אומ' הבא על אשת אב אינו חייב אלא משום אשת אב בלבד: 
  הלכה ב
הבא על האם אלמנה לכהן גדול גרושה וחלוצה לכהן הדיוט או שהייתה אנוסתו ומפותתו של אביו או שהיתה אחת מכל עריות של אביו חייב הבא על אשת אב אלמנה לכהן גדול גרושה וחלוצה לכהן הדיוט חייב היתה אנוסתו ומפותתו של אביו או שהיתה אחת מכל עריות לאביו פטור הבא על אחותו חייב משום אחותו ומשום בת אשת אב ר' יוסי אומ' אינו חייב אלא משום אחותו בלבד וכן הבא על כלתו והבא על הזכור בן תשע שנים ויום אחד הבא על הבהמה כדרכה ושלא כדרכה האשה המביאה את הבהמה בין כדרכה ובין שלא כדרכה והעובד עבודה זרה אחד העובד ואחד המזבח ואחד המקטר ואחד המנסך ואחד המשתחווה והמקבלו עליו באלוה והאומר לו אלי אתה הצילהו כולן בסקילה: 
  הלכה ג
העושה עבודה זרה המחתיך והמעמיד הסח והמקניח והמגרר עובר בלא תעשה אבל אין חייבין אלא על דבר שיש בו מעשה כגון המזבח והמקטיר והמנסך והמשתחווה אבל המגפף והמנשק המכביד והמרביץ והמלביש והמנעיל והמעטף הרי אילו באזהרה ר' יהודה אומ' הרי הוא אומ' והשארתי בישראל שבעת אלפים כל הב' אשר לא כרעו לבעל וכל הפ' אשר לא נשקו לו מקיש נשיקה לכריעה מה כריעה חייבין עליה אף נשיקה חייבין עליה ובמה היא מיתתן בידי שמים: 
  הלכה ד
הנותן מזרעו למולך אינו חייב עד שימסור למולך ויעביר באש מסר למולך ולא העביר באש העביר באש ולא מסר למולך אינו חייב עד שימסור למולך ויעביר באש ואינו חייב עד שיעבירנו כדרכו העבירם ברגלו פטור ואינו חייב אלא על יוצאי יריכו: 
  הלכה ה
המעביר את אביו ואת אמו ואת אחותו פטור המעביר את עצמו פטור ר' אלעזר בר' שמעון מחייב אחד מולך ואחד שאר עבודה זרה חייב ור' אלעז' בר' שמע' או' אינו חייב אלא משום מולך בלבד: 
  הלכה ו
בעל אוב זה הפיתום המדבר בין פרקיו ומבין אצילי ידיו ידעוני זה שעצם של ידעוני בפיו הרי אילו בסקילה והנשאל בהן באזהרה: 
  הלכה ז
דורש אל המתים זה אחד המעלה בזכורו ואחד הנשאל בגולגולת מה בין נשאל בגולגולת למעלה בזכורו שהמעלה בזכורו אינו עולה כדרכו ואינו עולה בשבת והנשאל בגולגולת עולה כדרכו ועולה בשבת: 
  הלכה ח
הבא על נערה המאורשה אינו חייב עד שתהא נערה בתולה מאורסה והיא בבית אביה נערה ארוסה והיא בבית בעלה בוגרת ארוסה בבית אביה: 
  הלכה ט
נשואה בין בבית אביה בין בבית בעלה הבא עליה הרי זה בחנק באו עליה עשרה בני אדם ועדיין היא בתולה כולן בסקילה ואם אינה בתולה הראשון בסקילה וכולן בחנק: 
  הלכה י
המקבלת את בעלה בבית אביה ואף על פי בתולה הבא עליה בחנק נערה ארוסה שזינתה סוקלין אותה על פתח בית אביה אין לה פתח בית אב סוקלין אותה במקום שזינתה ואם היתה עיר של גוים סוקלין אותה על פתח בית דין: 
  הלכה יא
כל חייבי מיתות שבתורה אין ממיתין עליהן חוץ מן המסית כיצד מוסרין לו שני תלמידי חכמים בבית הפנימי והוא יושב בבית החיצון ומדליקין לו את הנר כדי שיהו רואין אותו ושומעין את קולו וכן עשו לבן סטדא בלוד נימנו עליו שני תלמידי חכמים וסקלוהו פותחין את דינו ביום וגומרין אף בלילה פותחין וגומרין בו ביום בין לזכות בין לחובה מטין על פי אחד בין לזכות בין לחובה הכל מלמדין זכות וחובה המלמד זכות יכול לחזור וללמד חובה הסריס ומי שלא ראה לו בנים יושבין בדין ור' יהודה מוסיף אף האכזרי:  תוספתא מסכת סנהדרין (צוקרמאנדל) פרק יא

תוספתא מסכת סנהדרין (צוקרמאנדל) פרק יא
  
 הלכה א
ושאר חייבי מיתות בית דין אין מחייבין אותן אלא על פי עדים והתראה ועד שיודיעוהו שחייב מיתה בבית דין ר' יוסי בר' יהודה אומ' עד שיודיעוהו באיזו מיתה הוא מת בין שהיתרו בו כל עדיו בין שהיתרו בו מקצת עדיו חייב ור' יוסי פוטר עד שיתרו בו כל עדיו שנ' על פי שנים עדים עד שיהו שני עדים מתרין באחד ומודה ר' יוסי שאם היתרה בו הראשון והלך לו השיני והלך לו שהוא חייב: 
  הלכה ב
מתרין בו ושותק מתרין בו ומרכין את ראשו אף על פי שאמר יודע אני פטור עד שיאמר יודע אני ועל מנת כן אני עושה: 
  הלכה ג
כיזה צד ראוהו שמחלל את השבת אמרו לו הוי יודע שהוא שבת ונאמר מחלליה מות יומת אף על פי שאמ' יודע אני פטור עד שיאמר יודע אני ועל מנת כן אני עושה: 
  הלכה ד
כיזה צד ראוהו שהרג את הנפש אמרו לו הוי יודע שהוא בן ברית ונאמ' שופך דם האדם באדם דמו ישפך אף על פי שאמר יודע אני פטור עד שיאמר יודע אני ועל מנת כן אני עושה: 
  הלכה ה
ר' יוסי אומ' הרי שהיתרה בעצמו פטור שנ' לענות בו סרה שיתרה הוא באחרים ולא שיתרה הוא בעצמו ר' שמעון בן יהודה אומ' משום ר' שמעון המדיח הרי זה בחנק אמ' ר' עקיבא שלש מאות הלכות היה ר' אליעזר דורש במכשפה לא תחיה ולא למדתי הימנו אלא שני דברים שנים מלקטין קישואין אחד לוקט חייב ואחד לוקט פטור העושה מעשה חייב והאוחז את העינים פטור: 
  הלכה ו
בן סורר ומורה לא היה ולא עתיד להיות ולמה נכתב לומר דרוש וקבל שכר ר' שמעון בן אלעזר אומ' הבת ולא הבן אלא גזירת מלך היא בן סורר ומורה אפילו העלה על שולחנו כסעודת שלמה בשעתה אינו נעשה בן סורר ומורה עד שיתן לתוך פיו כשיעור או עד שיאכל בחבורה שהוא כיוצא בה: 
  הלכה ז
בן סורר ומורה וזקן ממרא על פי בית דין והמסית והמדיח ונביא השקר ועדים זוממין אין ממיתין אותן מיד אלא מעלין אותן לבית דין הגדול שבירושלם ומשמרין אותן עד הרגל וממיתין אותן ברגל שנ' וכל העם ישמעו ויראו ולא יזידון עוד דברי ר' עקיבא אמ' לו ר' יהודה וכי נאמר וכל העם יראו ויראו אלא לא נאמר אלא כל העם ישמעו ויראו ולמה מענין את דינו של זה אלא ממיתין אותו מיד וכותבין ושולחין בכל המקומות איש פלוני נגמר דינו בבית דינו של פלוני ופלוני ופל' עדיו וכך וכך עשה וכן עשו לו: 
  הלכה ח
ר' שמעון בן יהודה אומ' משום ר' שמעון הנוי והכוח והחכמה והעושר והשיבה והכבוד והתפארת ובנים לצדיקים נאה להם ונאה לעולם שנ' עטרת תפארת שיבה ואומ' עטרת זקנים בני בנים ואומ' תפארת בחורים כוחם ואומ' ונגד זקניו כבוד ר' שמעון בן מנסיא אומ' אילו שבע מידות שמנו חכמים בצדיקים וכולן נתקיימו ברבי ובניו: 
  הלכה ט
הבא במחתרת אם בא להרוג מצילין אותו בנפשו בא ליטול ממון אין מצילין אותו בנפשו ספק בא להרוג ספק בא ליטול ממון אין מצילין אותו בנפשו שנ' אם זרחה השמש עליו דמים לו וכי עליו בלבד חמה זורחת והלא על כל העולם כולו זורחת אלא מה זריחת השמש שלום הוא לעולם כך הן כל זמן שאתה יודע שיש שלום הימנו בין ביום ובין בלילה אין מצילין אותו בנפשו יותר על כן אמר ר' אליעזר בן יעקב היו שם כדי יין וכדי שמן ושברן בשעה שהוא חותר חייב: 
  הלכה י
הרודף אחרי חבירו מצילין אותו בנפשו כיזה צד מצילין אותו בנפשו קוטע לו אחד מאיבריו ואם אינו יכול לעמוד בו מקדים והורגו: 
  הלכה יא
הרודף אחר הזכור בין בבית ובין בשדה מצילין אותו בנפשו אחר נערה המאורסה בין בבית בין בשדה מצילין אותו בנפשו אחד נערה המאורסה ואחד כל העריות שבתורה מצילין אותו בנפשו אבל אם היתה אלמנה לכהן גדול גרושה וחלוצה לכהן הדיוט אין מצילין אותו בנפשו ר' יהודה אומ' אם אמרה הניחו לו אין מצילין אותו בנפשו שאם היו מניחין אתו ובא על עיסקי נפשות ר' אלעזר בר' צדוק אומ' העובד עבודה זרה מצילין אותו בנפשו:  תוספתא מסכת סנהדרין (צוקרמאנדל) פרק יב

תוספתא מסכת סנהדרין (צוקרמאנדל) פרק יב
  
 הלכה א
ואילו הן הנשרפין הבא על אשה ובתה ובת כהן עם זיקת הבעל בא על אשה ואחר כך בא על בתה בא על בתה ואחר כך בא על אמה חייב לפי שלא למדנו על בתו מאנוסתו שיהא חייב שנ' ואיש אשר יקח את אשה ואת אמה זמה היא במי שיש לו ליקוחין הכת' מדבר ת"ל לומ' ובת איש כהן מכל מקום: 
  הלכה ב
נערה ארוסה ובת כהן שזינתה בסקילה ור' שמעון אומ' בשריפה: 
  הלכה ג
שמעון התימני אומ' מה אגרוף הידוע לעדה ולעדים אף אבן תהא ידועה לעדה ולעדים פרט לשאבדה אבן אמ' לו ר' עקיבה אין לי אלא שאבדה האבן מנין אפילו היתה תלויה או היא או מקל בבית דין ויודעין הדיינין שעל שוקו הכהו ועל ציפר נפשו היכהו הרי שדחאו מראש הבירה ומת אומרין אנו תבוא הבירה לבית דין ואם תאמר יבואו הבית דין ויראו את הבירה שנפלה אומרין אנו יבואו הבעלים ויחזרו ויבנו אותה אלא על מה עדים נאמנים על כך אף בדיני נפשות תלוי בעדים: 
  הלכה ד
נתערבה באחרות משערין את הקלה שבהן אם יש בה כדי להמית חייב אם לאו פטור נפלה לאור ונשרפה או למים ונמחתה פטור נתכוון להכות את זה והיכה את זה ר' יהודה מחייב ור' שמעון פוטר ומודה ר' יהודה שאם נתכוון להרוג את הבהמה והרג את האדם לנכרי והרג בן ישראל לנפלים והרג בן קיימא שהוא פטור: 
  הלכה ה
חייבי מיתות חמורות שנתחייבו בחייבי מיתות קלות ממיתין אותן בקלה שבהן ר' יוסי אומ' קלה שבמיתות חנק וכן היה ר' יוסי אומ' נידון בזיקה הראשונה שבאתה עליו כיזה צד הבא על חמותו והיא אשת איש הייתה חמותו והיא נעשית אשת איש נידון בשריפה היתה אשת איש ואחר כך נעשית חמותו נידון בחנק: 
  הלכה ו
עבר עבירה שיש בה שתי מיתות ממיתין אותו בחמורה שבהן כל חייבי מיתות שבתורה שאי אתה יכול להמיתו במיתה חמורה שבהן המיתו באחת מכל המיתות בין קלות בין חמורות שנ' ובערת הרע מקרבך: 
  הלכה ז
מתרין בו ושותק מתרין בו ומרכין בראשו מתרין בו פעם ראשונה ושנייה ובשלישית כונסין אותו לכיפה אבא שאול אומ' אף בשלישית מתרין אתו וברביעית כונסין אותו לכיפה ומאכילין אותו לחם צר ומים לחץ: 
  הלכה ח
כיוצא בו חייבי מלקיות שלקו ושנו מלקין אותן פעם ראשונה ושנייה ובשלישית כונסין אותן לכיפה אבא שאול או' אף בשלישית מלקין אותן וברביעית כונסין אותן לכיפה ומאכילין אותו שעורים עד שכריסו נבקעת: 
  הלכה ט
הוסיפו עליהם הפורק עול והמיפר ברית והמגלה פנים בתורה וההוגה את השם באותותיו שאין להם חלק לעולם הבא: 
  הלכה י
ר' עקיבא או' המנענע קולו בשיר השירים בבית המשתאות ועושה אותו כמין זמר אין לו חלק לעולם הבא אבא שאול אומ' משום ר' עקיבא אף הלוחש על המכה שנ' כל המחלה אשר שמתי במצרים לא אשים עליך ורוקק אין לו חלק לעולם הבא: 
  הלכה יא
ארבעה מלכים ירבעם ואחאב אחז ומנשה אין להם חלק לעולם הבא ר' יהודה אומ' מנשה יש לו חלק לעולם הבא שנ' תפילתו והעתר לו וכל חטאתו ומעלו והמקומות אשר בנה בהן במות והעמיד האשרים והפסילים לפני הכנעו הנם כתובים על דברי חוזה מלמד שנעתר לו והביאו לחיי העולם הבא:  תוספתא מסכת סנהדרין (צוקרמאנדל) פרק יג

תוספתא מסכת סנהדרין (צוקרמאנדל) פרק יג
  
 הלכה א
קטנים בני רשעי ארץ אין להם חלק לעולם הבא שנ' הנה היום בא בוער כתנור והיו כל זידים וכל עושי רשעה קש דברי רבן גמל' ר' יהושע אומ' באין הן לעולם הבא להלן הוא אומ' שומר פתאים י"י ולהלן הוא אומ' גודו אילנא וחבלוהי ברם עיקר שרשוהי בארעא שבוקו אמ' רבן גמליאל מה אני מקיים אשר לא ישאיר להן שורש וענף א' לו שאין המקום מניח להן מצוה ושירי מצוה להם ולאבותיהם לעולם: 
  הלכה ב
דבר אחר שורש זה נשמה וענף זה הגוף ובני רשעי גוים לא חיין ולא נידונין ר' אליעזר אומ' כל גוים אין להם חלק לעולם הבא שנ' ישובו רשעים לשאול' כל גוים שכחי אלהים ישובו רשעים לשאולה אילו רשעי ישראל אמר לו ר' יהושע אילו א' הכת' ישובו רשעים לשאולה כל גויים ושותק הייתי או' כדבריך עכשיו שא' הכתוב שכחי אלהים הא יש צדיקים באומות שיש להם חלק לעולם הבא: 
  הלכה ג
בית שמאי אומ' שלש כיתות הן אחת לחיי עולם ואחת לחרפות ולדיראון עולם אילו רשעים גמורים שקולין שבהן יורדין לגיהנם ומצטפצפין ועולין הימנה ומתרפאין שנ' והבאתי את השלישית באש וצרפתים כצרף את הכסף ובחנתים כבחון את הזהב הוא יקרא בשמי ואני אהיה לו לאל ועליהן אמרה חנה י"י ממית ומחיה מוריד שאול ויעל ובית הילל אומ' רב חסד מטה כלפי חסד ועליהן אמ' דוד אהבתי כי ישמע י"י ועליהן נאמרה כל הפרשה: 
  הלכה ד
פושעי ישראל בגופן פושעי אומות העולם בגופן יורדין לגיהנם ונידונין בה שנים עשר חודש ולאחר שנים עשר חודש נפשותן כלה וגופן נשרף וגיהנם פולטתו ונעשין אפר והרוח זורה אותן ומפזרתן תחת כפות רגלי הצדיקים שנ' ועשותם רשעים כי יהיו אפר תחת כפות רגלי צדיקים ליום אני עושה אמר י"י צבאות: 
  הלכה ה
אבל המינין והמשומדים והמסורות ואפיקורסין ושכפרו בתורה ושפורשין מדרכי ציבור ושכפרו בתחיית המתים וכל מי שחטא והחטיא את הרבים כגון ירבעם ואחאב ושנתנו חיתיתם בארץ החיים ושפשטו ידיהם בזבול גיהנם נינעלת בפניהם ונידונין בה לדורי דורות שנ' ויצאו וראו בפיגרי האנשים הפושעים בי כי תולעתם לא תמות ואשם לא תכבה והיו דראון לכל בשר שאול בלה והן אינן בלין שנ' וצורם לבלות שאול מי גרם להן שפשטו ידיהם בזבול שנ' מזבול לו ואין זבול אלא בית המקדש שנ' בנה בניתי בית זבול לך מכון לשבתך עולמים: 
  הלכה ו
דור המבול אין להם חלק לעולם הבא ואינן חיין לעולם הבא שנ' וימח את כל היקום אשר על פני האדמה בעולם הזה וימחו מן הארץ בעולם הבא ר' יהודה בן בתירא אומ' ויאמר י"י לא ידון רוחי באדם לעולם לא ידון ולא רוחי בהם לעולם דבר אחר ויאמר י"י לא ידון אמר המקום אני מחזיר להם רוחם לנדנה ר' מנחם בר' יוסי אומ' לא ידון אמ' המקום איני דן בשעה שאני משלם שכר טוב לצדיקים אבל רוחן של רשעים קשה להן יותר מן הכל שנ' רוחם אש תאכלם: 
  הלכה ז
דור המגדל אין להם חלק לעולם הבא ואינן חיין לעולם הבא שנ' ויפץ י"י אותם משם על פני כל הארץ בעולם הזה ויחדלו לבנות העיר בעולם הבא: 
  הלכה ח
אנשי סדום אין להם חלק לעולם הבא ואינן חיין לעולם הבא שנ' ואנשי סדום רעים וחטאים בעולם הזה לי"י מאד בעולם הבא דבר אחר רעים איש על חבירו וחטאים בגילוי עריות לי"י בעבודה זרה מאד בשפיכות דמים: 
  הלכה ט
מרגלים אין להם חלק לעולם הבא שנ' וכל מנאצי לא יראוה קרח ועדתו אין להם חלק לעולם הבא ואינן חיין לעולם הבא שנ' ותכס עליהם הארץ בעולם הזה ויאבדו מתוך הקהל בעולם הבא דברי ר' עקיבא ר' יהודה בן פתירא אומ' באין הן לעולם הבא ועליהם הוא אומ' תעיתי כשה אובד בקש עבדך נאמרה כאן אבידה ונאמר להלן אבידה מה אבידה האמורה להלן אבידה המתבקשת אף אבידה האמורה כאן אבידה המתבקשת: 
  הלכה י
דור המדבר אין להם חלק לעולם הבא ואינן חיין לעולם הבא שנ' במדבר הזה יתמו ושם ימותו במדבר הזה יתמו בעולם הזה ושם ימותו בעולם הבא ואומ' אשר נשבעתי באפי אם יבואון אל מנוחתי דברי ר' עק' ר' אליעזר אומ' באין הן לעולם הבא ועליהם אמ' דוד אספו לי חסידיי כרתי בריתי עלי זבח: 
  הלכה יא
מה תלמ' לומר נשבעתי באפי באפי נשבעתי וחוזר אני בו ר' יהושע בן קרחה אומ' לא נאמרו דברים האילו אלא כלפי דורות שנ' אספו לי חסידיי על שם שעשו עמי גמילות חסד כורתי בריתי על שם שנכרתו על ידי עלי זבח על שום שעילו אותי ונזבחו על ידי ר' שמעון בן מנסיא אומ' באין הן ועליהן הוא אומ' ופדויי י"י ישובון ובאו ציון ברינה: 
  הלכה יב
עשרת השבטים אין להם חלק לעולם הבא ואינן חיין לעולם הבא שנ' ויתשם י"י מעל אדמתם באף ובחימה ובקצף גדול בעולם הזה וישליכם אל ארץ אחרת בעולם הבא ר' שמעון בן יהודה איש כפר עכוס אומ' אמ' כיום הזה אם מעשיהם כיום הזה הם באין ואם לאו אינן באין ר' אומ' אילו ואילו יש להם חלק לעולם הבא שנ' והיה ביום ההוא ובאו האובדים בארץ אשור והנדחים בארץ מצרים והשתחוו לי"י בהר הקו' ובירושלם:  תוספתא מסכת סנהדרין (צוקרמאנדל) פרק יד

תוספתא מסכת סנהדרין (צוקרמאנדל) פרק יד
  
 הלכה א
עיר הנדחת לא הייתה ולא עתידה להיות ולמה נכתבה לומר דרוש וקבל שכר אין עושין שלש עיירות נידחות בארץ ישר' כדי שלא יחריבו את ארץ ישראל אבל עושין אחת שתים ר' שמעון אומ' אף שתים לא יעשו אלא אחת ביהודה ואחת בגליל בסמוך לספר אפילו אחת לא יעשו כדי שלא יפרצו גוים ויחריבו את ארץ ישראל חומר באנשי עיר הנידחת קול ביזתן והעיר כשהוא קול באנשי עיר הנידחת חומר ביזתן והעיר כשהן בסקילה ביזתן והעיר מותרת כשהן בסייף ביזתן והעיר אסורה: 
  הלכה ב
החמרת והגמלת העוברת ממקום למקום שלנו בתוכה והודחו עמה הן בסייף ביזתן והעיר אסורה ואם שהו שלשים יום הן בסייף וביזתן והעיר אסורה לא שהו שלשים יום הן בסייף וביזתן והעיר מותרת לעולם מדיחיה בסקילה וביזתן והעיר אסורה הדיחוה נשים וקטנים הן בסייף וביזתן והעיר מותרת הדיחוה נשים ולא אנשים קטנים ולא גדולים יכול תהא עיר הנידחת תלמ' לומ' את יושבי עירם אחר יושבי עירם הדבר מהלך ואין הדבר מהלך אחר כל אילו: 
  הלכה ג
קטני בני אנשי עיר הנידחת שהודחו עמה אין נהרגין ר' אליעזר אומר נהרגין אמ' לו ר' עקיבא ומה אני מקיים ונתן לך רחמים ורחמך והרבך אם לרחם על הגדולים הרי כבר נאמר הכה תכה אם לרחם על בהמתן הרי כבר נאמר החרם אותה ואת כל אשר בה ואת בהמתה ומה אני מקיים ונתן לך רחמים אילו קטנים שבתוכה ר' אליעזר אומ' אף גדולים אין נהרגין אלא על פי עדים והתראה ומה אני מקיים ונתן לך רחמים שמא יאמרו הדיינין הרי אנו עושין עיר הנידחת ולמחר יהיו אחיהם וקרוביהם קושרין שנאה בלבם עלינו אלא כך אמר המקום הריני נותן אותם לרחמים ומיטיל אהבתי בליבם כלומר שאין בליבינו עליכם שדין אמת דנתם ולא מתאבלין אלא אוננין שאין אנינות אלא בלב: 
  הלכה ד
נכסי צדיקים שבתוכה אובדין ושבחוצה לה הן פליטין ושל רשעים בין מתוכה ובין מחוצה לה אובדין ר' אליעזר אומ' מוכיח לדבר לוט שלא היה בסדום אלא מפני נכסיו אף הוא יצא וידיו על ראשו שנ' מהר המלט שמה וגו' דייך שתמלט נפשך אמ' ר' שמעון מפני מה אמרו נכסי צדיקים שבתוכה אובדין מפני שהן גרמן לצדיקים לדור בין הרשעים והלא דברים קל וחומר ומה אם נכסים שאינן לא רואין ולא שומעין ולא מדברין על שהן גרמו לצדיקים לדור בין הרשעים אמ' המקום ישרפו המטה את חבירו מדרך חיים לדרך מות על אחת כמה וכמה שיהא בשריפה: 
  הלכה ה
קדשי מזבח ימותו קדשי בדק הבית יפדו ר' שמעון אומ' בהמתה פרט לבכורות ולמעשרות שללה פרט לכסף הקדש ולכסף מעשר שיני במחובר לקרקע בין כך ובין כך מותר שנ' תקבץ פרט למחוברין בעיר אחרת בין כך ובין כך אסור: 
  הלכה ו
ההורג את האדם והשורף את הכיסות והמעקר את הבהמה ר' מאיר אומ' את שדרכו לשפך ישפך את שדרכו לשרף ישרף לעקור יעקר אין ממיתין אותו לא בחיצין ולא ברמחין ולא בראשו של חרב אלא לפיה שנ' לפי חרב והיתה תל עולם לא תבנה עוד לא תעשה אפילו גנות ופרדסים ד' ר' יוסי הגלילי ר' עקיבא אומ' לא תבנה עוד עוד לכמות שהייתה אינה נבנית אלא נעשית גנות ופרדסים והיתה תל עולם שכבר היתה בימי יהושע ר' יוסי ור' יהושע בן קרחה אומ' הרי הוא אומ' ארור האיש לפני י"י אשר יקום ובנה את העיר הזאת יריחו וכי אין אנו יודעין שיריחו שמה אלא שלא יבנה אותה ויקרא אותה על שם עיר אחרת ושלא יבנה עיר אחרת ויקרא את שמה יריחו: 
  הלכה ז
בבכורו יסדינה ובצעירו יציב דלתיה וכן הוא אומר בימיו בנה חיאל בית האלי את יריחו והלא חיאל מיהושפט ויריחו משל בנימין ולמה ניתלה באחאב מלמד שתולין חובה בחייב: 
  הלכה ח
כיוצא בו ויהונתן בן גרשם בן מנשה וכי בן מנשה הוא והלא בן משה הוא ולמה ניתלה דבר במנשה אלא מלמד שתולין חובה בחייב: 
  הלכה ט
באבירם בכורו יסדה ובשגוב צעירו הציב דלתיה באבירם לא היה לו ללמד ממי שגוב רשע היה לו ממי שילמד הם בקשו להרבות את ממונם מניין שנשתלחה בהן מאירה והיו מתמעטין והולכין תלמ' לומ' כדבר י"י אשר דבר ביד יהושע בן נון: 
  הלכה י
ר' שמעון בן אלעזר אומ' לא אותה בנה אלא אחרת בנה ומשנבנתה הותרה לישב בה וכן הוא אומ' ויגשו בני הנביאים אשר ביריחו אל אלישע שמא יאמרו בית דין הרי אנו עושין עיר הנידחת ומחריבין אנו את ארץ ישראל אלא כשם ששמחה לפני המקום בקייומן של צדיקים כך שמחה לפני המקום באבדן של רשעים שנ' ובאבוד רשעים רינה: 
  הלכה יא
עיר הנידחת ויושביה שיריה ופירותיה בימוס ומה שעליו ומרקוליס ומה שעליו וכל דבר שחל עליו איסור עבודה זרה כולן אסורין בהנאה: 
  הלכה יב
זקן ממרא שהורה ועשה כהוראתו חייב שהורה ולא עשה פטור הורה על מנת לעשות אף על פי שלא עשה חייב: 
  הלכה יג
המתנבא לעקור דבר מדברי תורה חייב ר' שמעון אומ' אם מתנבא לבטל מקצת ולקיים מקצת פטור ובעבודה זרה אפילו מקיימה היום וביטלה למחר חייב: 
  הלכה יד
המתנבא מה שלא שמע כצדקיהו בן כנענה והמתנבא מה שלא נאמר לו כחנניה בן עזור שהיה שומע דברים מפי ירמיהו הנביא שהוא היה מתנבא בשוק העליון וחוזר הוא ומתנבא בשוק התחתון: 
  הלכה טו
הכובש את נבואתו כיונה בן אמתי והמוותר על נבואתו כחבירו של מיכה ונביא שעבר על דברי עצמו כעידו והמשנה את נבואתו: 
  הלכה טז
זר וטבול יום ומחוסר כיפורים ומחוסר בגדים ושלא רחוץ ידיים ורגלים ופרועי הראש ושתויי יין ששימשו כולן במיתה ובמה היא מיתתן בידי שמים: 
  הלכה יז
כל הזוממין והבעלים מקדימין המיתה לאותה מיתה אם לסקילה סקילה אם לשריפה שריפה במה דברים אמורים בזמן שהוא כיוצא בהן באותה מיתה כיוצא בהן בסקילה הוא והן בסקילה כיוצא בהן בשריפה הוא והן בשריפה כיוצא בהן בחנק הוא בשריפה והן בחנק:  תוספתא מסכת עבודה זרה (צוקרמאנדל) פרק א

תוספתא מסכת עבודה זרה (צוקרמאנדל) פרק א
  
 הלכה א
נחום המדי אומ' יום אחד בגליות לפני עידיהן אסור במה דברים אמורים באידין הקבועין אבל באידין שאינן קבועין אין אסור אלא אותו יום בלבד ואף על פי שאמרו שלשה ימים אסור לישא ולתת עמהן במה דבר' אמורים בדבר המתקיים אבל בדבר שאין מתקיים מותר ואף בדבר המתקיים לקח או שמכר הרי זה מותר ר' יהושע בן קרחה אומ' כל מלוה שבשטר אין נפרעין הימנו ושאינה בשטר נפרעין הימנו מפני שהוא כמציל מידם: 
  הלכה ב
לא ישא אדם ויתן עם הגוי ביום אידו ולא יקל עמו את ראשו ולא ישאל בשלומן במקום שמתחשב מצאו לפי דרכו שואל בשלומו בכובד ראש: 
  הלכה ג
שואלין בשלום הגוים באידיהן מפני דרכי שלום אומנין של ישר' שהיו עושין אצל גוי בביתו של ישר' מותר ובביתו של גוי אסור ר' שמע' בן אלעז' אומ' אם שכר היום בין בביתו של ישר' ובין בביתו של גוי אסור אם היה שכר קבלות בביתו של ישר' מותר בביתו של גוי אסור במחובר לקרקע בין כך ובין כך אסור ובעיר אחרת בין כך ובין כך מותר ואף על פי שגמר את כליו לפני אידו לא יוליכם לו ביום אידו מפני שמשמחו: 
  הלכה ד
עיר אחת עושה ועיר אחת אינה עושה אומה אחת עושה ואומה אחרת אינה עושה משפחה אחת עושה ומשפחה אחרת אינה עושה העושין אסורין ושאין עושין מותרין קלנדא אף על פי שהכל עושין אין אסור אלא לפולחין בלבד סטרנריא יום שאחזו בו את המלכות קרטיסים יום גינוסיא של מלכים יום של כל מלך ומלך הרי כרבים יחיד אפילו יום המשתה שלו ויום שנעשה בו שלטון ר' מאיר או' אף יום שעמד בו מחליו אסור: 
  הלכה ה
יריד שבאותו הכרך אין הולכין לאותו הכרך ולא לעיירות הסמוכות לו מפני שהוא כנראה הולך ליריד דברי ר' מאיר וחכמ' אומ' אין אסור אלא הכרך בלבד: 
  הלכה ו
יריד שבתוך הכרך תוך הכרך אסור חוץ לכרך מותר ושחוץ לכרך חוץ לכרך אסור תוך הכרך מותר וחנויות המבוללות לו מכל מקום הרי אילו אסורות עובר אדם בשיירה ממקום למקום ונכנס לכרך שיריד בתוכו ואינו חושש שהוא כנראה הולך ליריד: 
  הלכה ז
יריד שנתנה מלכות ושנתנה מדינה ושנתנו גדולי מדינה מותר אין אסור אלא יריד של עבודה זרה בלבד: 
  הלכה ח
הולכין ליריד של גוים ומתרפאין מהן ריפוי ממון אבל לא ריפוי נפשות ואין לוקחין מהם בתים שדות וכרמים עבדים ושפחות מפני שהוא כמציל מידם וכותב ומעלה בערכאים כהן מיטמא להם להעיד ולדון עליהם בחוצה לארץ וכשם שמיטמא בחוצה לארץ כך מיטמא בבית הקברות מיטמא ללמוד תורה ולישא אשה ר' יהודה אומ' אם יש לו ממי שילמד הרי זה לא יטמא ואם לאו הרי זה יטמא ר' יוסי אומ' אף על פי שיש לו ממי שילמד הרי זה יטמא שאין מכל אדם אדם זוכה ללמוד אלא ממי שיזכה לו אמרו עליו על יוסף הכהן שהיה מיטמא ויוצא אצל ר' יוסי לציידן: 
  הלכה ט
לא יצא הכהן לחוצה לארץ אפילו לישא אשה אלא אם כן הבטיחוהו תגרין שהקדימו זמנו של יריד או שאיחרו זמנו של יריד מותר אין אסור אלא זמנו של יריד בלבד: 
  הלכה י
ארבע אבקאות הן אבק ריבית אבק שביעית אבק עבו' זרה ואבק לשון הרע: 
  הלכה יא
אבק ריבית לא ישא אדם ויתן בהלוואתו של חבירו מפני אבק ריבית: 
  הלכה יב
אבק שביעית לא ישא אדם ויתן בפירות שביעית מפני אבק שביעית: 
  הלכה יג
אבק עבודה זרה לא ישא אדם ויתן עם חבירו ביום אידו של גוי מפני אבק עבודה זרה: 
  הלכה יד
אבק לשון הרע לא יסיח אדם אפילו בטובתו של חבירו מפני אבק לשון הרע: 
  הלכה טו
ישראל ההולכין ליריד מותר לישא ולתת עמהן ובחזירה מותר גוים שהולכין לתרפות אסור לישא ולתת עמהם ובחזירה מותר מפני שהוא כעבודה זרה שהניחוה עובדיה וישר' בין בהליכה ובין בחזירה אסור: 
  הלכה טז
לא יטייל אדם עם שיירא אפילו לצאת אפילו מקדים אפילו מחשיך אפילו מתיירא מפני גוים ומפני ליסטין ומפני רוח רעה שנ' לא תלכו אחרי אלהים אחרים: 
  הלכה יז
ר' אליעזר בנו של ר' יוסי הגלילי אומ' אם ראית צדיק יוצא לדרך ואתה מבקש לצאת לאותה דרך הקדם על ידיו שלשת ימים או אחר על ידיו שלשת ימים כדי שתצא עמו לדרך מפני שמלאכי שלום מלווין אותו שנ' כי מלאכיו יצוה לך לשמורך בכל דרכיך: 
  הלכה יח
ואם ראיתה רשע יוצא לדרך ואתה מבקש לצאת לאותה דרך הקדם על ידיו שלשת ימים או אחר על ידיו שלשת ימים כדי שלא תצא עמו לדרך מפני שמלאכי שטן מלווין אותו שנ' הפקד עליו רשע ושטן יעמד על ימינו: 
  הלכה יט
ר' שמע' בן אלע' אומ' אם יאמרו לך ילדים בנה בית המקדש אל תשמע להן ואם יאמרו לך זקנים סתור בית המקדש שמע להן מפני שבינין ילדים סתירה וסתירת זקנים בינין וראיה לדבר רחבעם בן שלמה: 
  הלכה כ
שאלו את ר' יהושע מהו שילמד אדם את בנו יווני ספר /ספר יווני/ אמר להן ילמד בשעה שאינה לא מן היום ולא מן הלילה שנ' והגית בו יומם ולילה: 
  הלכה כא
מכולן היה מוכר להן חבילה וכמה היא חבילה ר' יהודה בן פתירה אומ' בלבונה אין פחות משלשת מנין מוכר לתגר ואין מוכר לבעל הבית ואם היה תגר חשוד אסור למכור לו מוכר לו חזירים ואינו חושש שמא מזבחן לעבו' זרה מוכר לו יין ואינו חושש שמא מנסכו לעבודה זרה ואם פירש לו אפילו מים או מלח אסור למכור לו מוכר לו תרנגול לבן בין התרנגולין אמ' ר' יהודה במה דברים אמורים בזמן שא' לו מכור לי תרנגול סתם אבל אם פירש לו מפני שהוא חולה או למשתה בנו הרי זה מותר:  תוספתא מסכת עבודה זרה (צוקרמאנדל) פרק ב

תוספתא מסכת עבודה זרה (צוקרמאנדל) פרק ב
  
 הלכה א
לוקחין בהמה מהן לניסיון ומחזירין להן כל אותו היום וכשם שלוקחין מהם בהמה לנסיון ומחזירין להן כל אותו היום כך לוקחין מהן בהמה עבדים ושפחות לנסיון ומחזירין להן כל אותו היום כל זמן שאתה רשאי להחזיר לישר' אתה רשאי להחזיר לגוי אי אתה רשאי להחזיר לישר' אי אתה רשאי להחזיר לגוי מוכר ישר' בהמתו לגוי על מנת לשחוט וישר' עומד על גביו והגוי שוחט לוקחין מהן בהמה לקרבן ואינו חושש משום רובע ומשום נרבע ומשום מוקצה ומשום נעבד: 
  הלכה ב
וכשם שאין מוכרין להן בהמה גסה כך אין מוכרין להן חיה גסה ואף במקום שאין מוכרין להן בהמה דקה אין מוכרין להם חיה דקה: 
  הלכה ג
ר' שמעון בן אלעזר אומ' מוכרין כלב' כופריים וחולדות הסנאות וחתולות והקופות דברים המנקין את הבית וכשם שאין מוכרין להם כך אין מחליפין להם לא רעים ביפים ולא יפים ברעים לא שבורים בשלימים ולא שלימים בשבורין ר' יהודה מתיר בשבורה שאינה יכולה להתרפות אמרו לו הרי הוא מרביעה והיא יולדת בן פתירא מתיר בסוס שאינו עושה מלאכה בשבת שחייבין עליה חטאת ור' אוסרו משום שני דברים משום כלי זיין ומשום בהמה גסה: 
  הלכה ד
אין מוכרין להן לא זיין ולא כלי זיין ואין משחיזין להן את הזיין ואין מוכרין להן את הסדן ולא כובלין ולא קוללין ולא שלשלאות של ברזל ולא ספרים ולא תפילין ולא מזוזות אחד הגוי ואחד הכותי מוכרין להן שחת קצוצה ותבואה קצורה ואילנות קצוצות ר' יהודה אומ' שחת לגוז על מנת שתיגזז ותבואה לקצור על מנת שתיקצור ואילנות לקוץ על מנת שיקציצו: 
  הלכה ה
העולה לתרטיאות של גוים אסור משום עבודה זרה דברי ר' מאיר וחכמ' אומ' בזמן שמזבחין אסור משום עבודה זרה אם אינן מזבחין אסור משום מושב לצים: 
  הלכה ו
ההולך לאיצטרטיונין ולכרקומין ורואה את הנחשים ואת החברין בוקיון ומוקיון מוליון סגלריון סגלריא הרי זה מושב לצים שנ' ובמושב לצים לא ישב כי אם בתורת י"י חפצו הא למדת שמביאין את האדם בטל מתלמוד תורה: 
  הלכה ז
העולה לתרטייאות של גוים אם היה ציירו מפני צורך מדינה הרי זה מותר אם מתחשב הוא הרי זה אסור היושב באיסטרטון הרי זה שופך דמים ר' נתן מתיר משום שני דברים מפני שצווח ומציל נפשות ומעיד על האשה שתנשא הולכין לאיצטריונין מפני שצווח ומציל נפשות ולכרקום מפני ישוב מדינה ואם מתחשב הוא הרי זה אסור: 
  הלכה ח
אין משכירין להם בתים שדות וכרמים ואין נותנין להם עיריסיות וקבלנות בהמה אחד הגוי ואחד הכותי במה דברים אמורים בארץ ישר' ובסוריא משכירין בתים אבל לא שדות כאן וכאן לא ישכיר אדם שדהו לגוי דברי ר' מאיר ר' יוסי אומ' אף בארץ ישר' משכירין בתים ומשכירין שדות בחוצה לארץ מוכרין אילו ואילו: 
  הלכה ט
כאן וכאן לא ישכיר ישר' את ביתו לגוי מפני שבידוע שמכניס לתוכה עבודה זרה אבל משכירין להן אוריאות אוצרות ופונדקאות אף על פי שבידוע שמכניס לתוכו עבודה זרה ר' שמעון בן גמליאל אומ' מכל מקום לא ישכיר מרחיצו לגוי מפני שנקראת על שם ישר' ורוחצין בה בשבתות ר' שמע' אומ' בכל מקום לא ישכיר שדהו לגוי מפני שנקראת על שם ישר' ועושין בה מלאכה בימים טובים:  תוספתא מסכת עבודה זרה (צוקרמאנדל) פרק ג

תוספתא מסכת עבודה זרה (צוקרמאנדל) פרק ג
  
 הלכה א
מעמידין בהמה בפונדקאות של כותים אפילו זכרים אצל נקבות ונקבות אצל זכרים ונקבות אצל נקבות ומוסרין בהמה לרועה שלהן ומוסרין לו תינוק ללמדו ספר וללמדו אומנות להתייחד עמו בת ישר' מילדת ומניקה בנה של כותית והכותית מיילדת ומניקה את בנה של בת ישר': 
  הלכה ב
אין מעמידין בהמה בפונדקאות של גוים אפילו זכרים אצל זכרים ונקבות אצל נקיבות מפני שהזכר מביא את הזכר ונקיבה מביאה את הנקיבה ואין צריך לומ' זכרים אצל נקבות ונקיבות אצל זכרים ואין מוסרין בהמה לרועה שלהן ואין מוסרין לו תינוק ללמדו ספר וללמדו אומנות ולהתייחד עמו: 
  הלכה ג
בת ישר' לא תניק בנה של נכרית מפני שמגדלת בן לעבו' זרה אבל נכרית מניקה את בנה של בת ישר' ברשותה בת ישר' לא תיילד את הנכרית מפני שמיילדת בן לע' זר' ונכרית לא תיילד את בת ישר' מפני שחשודין על הנפשות דברי ר' מאיר וחכמ' אומ' נכרית מיילדת את בת ישר' בזמן שאחרים עומדין על גבה בינו לבינה אסור מפני שחשודין על הנפשות: 
  הלכה ד
מתרפאין מהם ריפוי ממון אבל לא ריפוי נפשות לא תחתך נכרית העובר במעיה של בת ישר' ולא ישקנה כוס עיקרין מפני שחשודין על הנפשות ולא יתייחד ישראל עם הגוי בבית המרחץ ולא בבית המים מדבק ישר עם הגוי נותנו לימינו ואין נותנו לשמאלו ר' ישמע' בנו של ר' יוחנן בן ברוקה אומ' בסייף בימינו במקל בשמאלו שנים עולין במעלה ויורדין בירידה ישראל עולה למעלה וגוי למטה ולא ישיח לפניו שמא ירוץ את גולגלתו וירחיב לו את הדרך שאלו לאן אתה הולך מפליגו כדרך שא' לו יעקב לעשו עד אשר אבוא אל אדוני שעירה ובא לו לסוכות: 
  הלכה ה
ישראל המסתפר מן הגוי רואה במראה מן הכותי אין רואה במראה התירו לבית רבן גמליאל להיות רואין במראה מפני שהן קרובין למלכות: 
  הלכה ו
ישר' המספר את הגוי כיון שהגיע לבלורית שומט את ידיו לוקחין מן הגוי ספרים תפילין ומזוזות ובלבד שיהו כתובין כתיקנן: 
  הלכה ז
ומעשה בגוי אחד שהיה כותב את הספרים בציידן ובא מעשה לפני חכמ' ואמרו מותר ליקח הימנו: 
  הלכה ח
מוכרין לעם הארץ ספרים תפילין ומזוזות ואין לוקחין תפילין אלא מן המומחה ואם לקח ממי שאינו מומחא ומצא בידו שנים ושלשה צבתים של תפילין בודק הימנו תפילין אחת של יד או של ראש בצבת הראשון וכן בשיני וכן בשלישי וכן ברביעי: 
  הלכה ט
לוקחין מעם הארץ עבדים ושפחות בין גדולים בין קטנים ומוכרין לעם הארץ עבדים ושפחות בין גדולים ובין קטנים ולוקחין מהן בנות קטנות אבל לא גדולות דברי ר' מאיר וחכמ' אומ' גדולה ומקבלת עליה ואין נותנין להן בנות לא גדולות ולא קטנות דברי ר' מאיר וחכמ' אומ' נותן לו גדולה ופוסק עמו על מנת שלא תעשה טהרות על גביו: 
  הלכה י
מעשה ברבן גמליאל הזקן שהשיא את בתו לשמעון בן נתנאל הכהן ופסק עמו על מנת שלא תעשה טהרות על גביו רבן שמעון בן גמליאל אומ' אין צריך שאין כופין את החבר שיעשה טהרות על גב עם הארץ ואיזהו עם הארץ כל שאינו אוכל חוליו בטהרה דברי ר' מאיר וחכמ' אומ' כל שאינו מעשר: 
  הלכה יא
הלוקח עבדים ערלים מן הגוים ומלן ולא הטבילן וכן בני השפחות שלא טבלו בין מולים בין ערלים הרי אילו גוים מדרסן טמא יינן מהו בגדולין אסור ובקטנים מותר ואיזהו גדול כל הזוכר ומזכיר עבודה זרה ומשמשיה ר' יוסי אומ' חזקת עבדים ישר' אפילו ערלים הרי אילו כנעניים עד שיודיע שהן בני השפחות שלא טבלו חזקת עבדי כהנים מולין הרי אילו כותים ערלים הרי אילו גוים עד שיודיע שהן בני שפחות כנעניות חזקת עבדי גוים אפילו מולין הרי אילו גוים: 
  הלכה יב
ישר' מל את הגוי לשום גר וגוי לא ימול את ישר' מפני שחשודין על הנפשות דברי ר' מאיר וחכמ' אומ' נכרי מל את ישר' בזמן שאחרים עומדין על גביו בינו לבינו אסור מפני שחשודין על הנפשות: 
  הלכה יג
ישראל מל את הכותי וכותי לא ימול את ישר' מפני שמלו לשום הר גריזים דברי ר' יהודה אמ' לו ר' יוסי היכן מצינו מילה שאינה לשום ברית אלא לשום הר גריזים עד שתצא נפשו: 
  הלכה יד
ומוכרין להן ונותנין להם מתנת חנם במה דברים אמורים בגוי שאין מכירו או שהיה עובר ממקום למקום אבל אם היה אוהבו או שכינו הרי זה מותר שאינו אלא כמוכרו לו: 
  הלכה טו
כתוב אחד אומ' לא תכרת להם ברית וכת' אחד אומ' לא תחנם אם ללמד על הברית הרי ברית אמורה אם כן למה נאמ' ולא תחנם מלמד שנותנין להן מתנות חנם: 
  הלכה טז
המוכר עבדו לגוים יצא בן חורין וצריך גט שיחרור מרבו הראשון אמ' ר' שמעון בן גמליאל בזמן שלא כתב לו אונו אבל כתב לו אונו הרי זה גט שיחרורו בין שמכרו לו בין שנתנו לו במתנה יצא בן חורין ואם לאו לא יצא בן חורין שמה יצא לרשות שאינה רשות לוה עליו מן הגוי אם עשה לו הגוי נימוסות יצא בן חורין ואם לאו לא יצא בן חורין נטל בחובו או שנפל לו בסיקריקון יצא בן חורין ירש עבדים מן הגוים עד שלא באו לרשותו מותר למוכרן לגוים משבאו לרשותו אסור למוכרן לגוים וכן אתה אומ' ביין נסך עד שלא באו לרשותו דמיו מותרין משבאו לרשותו דמיו אסורין: 
  הלכה יז
ישר' וגוי שלקחו מקח בשותפות וחזרו ולקחו מקח אחר לא יאמ' לו טול אתה דברים שבמקום פלוני במקח ראשון ואני אקח דברים שבמקום פל' במקח שיני אלא אומ' לו טול אתה דברים שבמקום פלוני ואני דברים שבמקום פלוני במקח ראשון טול אתה דברים שבמקום פלוני ואני דברים שבמקום פלוני במקח שיני: 
  הלכה יח
המוכר עבדו בחוצה לארץ יצא בן חורין וצריך גט שיחרור מרבו שיני רבן שמעון בן גמליאל אומ' פעמים יצא ופעמים לא יצא כיצד אם פלוני בן פלוני מכרני עבדי לפל' אנטיוכי יצא בן חורין לפלוני אנטיוכי שרוי בלוד לא יצא בן חורין ירש עבדים בחוצה לארץ עד שלא באו לרשותו לארץ מותר למוכרן בחוצה לארץ עבדו שברח בחוצה לארץ אין רבו רשאי למוכרו בחוצה לארץ יצא עבד עם רבו בסוריא לפיכך אם מכרו שם הרי זה מכור עבד שיצא עם רבו לחזור כופין אותו לחזור שלא לחזור אין כופין אותו לחזור: 
  הלכה יט
המוכר עבדו ליריד של גוים דמיו אסורין ויוליך לים המלח וכופין את רבו שיפדנו אפילו מאה בדמיו ויוציאנו לחירות נמצאתה אומ' הנושא והנותן ביריד של גוים בהמה תיעקר כסות וכלים ירקבו מעות וכלי מתכות יוליך הנאה לים המלח פירות את שדרכן לישפך ישפך לשרוף ישרף לקבור יקבר ר' יהודה אומ' עבודה זרה עצמה שוחק וזורה לרוח או מטיל לים אמרו לו אף היא נעשית זבל שנ' ולא ידבק בידך מאומה מן החרם א' להם ר' יוסי הרי הוא אומ' ואת חטאתכם אשר עשיתם את העגל לקחתי ואשרף אותו באש אמרו לו משום ראיה ויזר על פני המים וישק את בני ישר' שביקש לבודקן כדרך שבודקין את הסוטות אמ' להן ר' יוסי הרי הוא אומ' ויעזבו שם את עצביהם וישאם דוד ואנשיו אמרו לו משם ראיה ויאמר דוד וישרפום באש אמ' להן ר' יוסי הרי הוא אומ' וגם מעכה אם אסא המלך ויסירה מגב' אש' עשתה מפלצתה לאשירה מפליא ויצא אמרו לו משם ראיה ויכרת אסא את מפלצת וידק וישרף בנחל קדרון אמ' להן ר' יוסי הרי הוא אומ' וכתת נחש הנחשת אשר עשה משה כי עד הימים ההם היו ישר' מקטרין לו ויקרא לו נחשתן אמרו לו וכי עבודה זרה היה והלא משה רבינו עשאו מלמד שטעו ישראל אחריו עד שבא חזקיה וגנזו:  תוספתא מסכת עבודה זרה (צוקרמאנדל) פרק ד

תוספתא מסכת עבודה זרה (צוקרמאנדל) פרק ד
  
 הלכה א
אין אוצרין בארץ ישראל דברים שיש בהן חיי נפש כגון יינות שמנים וסלתות פירות אבל דברים שאין בהן חיי נפש כגון כמון ותבלין הרי זה מותר ועוצרין שלש שנים ערב שביעית ושביעית ומוצאי שביעית במה דברים אמור' בלוקח מן השוק אבל בכונס מתוך שלו אפילו עשר שנים מותר לאצר בשנת בצורת אפילו קב חרובין ולא יעצור מפני שמכניס מאירה בשערים אין משתכרין בתבואה אבל משתכרין ביין ושמן וקטניות אמרו עליו על ר' אלעזר בן עזריה שהיה משתכר ביין ושמן כל ימיו: 
  הלכה ב
אין מוציאין מסוריא דברים שיש בהן חיי נפש כגון יינות שמנים וסלתות ור' אומ' אומ' אני שמוציאין יין לסוריא מפני שממעיט את התיפלה כשם שאין מוציאין לסוריא כך אין מוציאין מהפרכיא להפרכיא ור' יהודה מתיר מהפרכיא להפרכיא: 
  הלכה ג
ישרה אדם בארץ ישר' ואפילו בעיר שרובה גוים ולא בחוצה לארץ ואפילו בעיר שכולה ישר' מלמד שישיבת ארץ ישר' שקולה כנגד כל מצות שבתורה וכל הקבור בארץ ישר' כאיל' קבור תחת המזבח: 
  הלכה ד
לא יצא אדם בחוצה לארץ אלא אם כן הולכין חיטין סאתים בסלע אמר ר' שמע' במה דברים אמו' בזמן שאין מוצא ליקח אבל בזמן שמוצא ליקח אפילו סאה בסלע לא יצא וכן היה ר' שמעון אומ' אלמלך היה מגדולי הדור ומפרנסי ציבור ועל שיצא לחוצה לארץ מת הוא ובניו ברעב והיו כל ישר' קיימין על אדמתן שנ' ותהם כל העיר עליהם ותאמרנה הזאת נעמי מלמד שהייתה כל העיר קיימת ומת הוא ובניו ברעב: 
  הלכה ה
הרי הוא אומ' ושבתי בשלום אל בית אבי שאין תלמ' לומ' והיה י"י לי לאלהים ואו' לתת לכם את ארץ כנען להיות לכם לאלהים כל זמן שאתם בארץ כנען הריני לכם לאלוה אין אתם בארץ כנען כביכול איני לכם לאלוה וכן הוא אומ' בארבעים אלף חלוצי צבא עברו לפני י"י ולפני עמו וכי תעלה על דעתך שישר' מכבשין את הארץ לפני המקום אלא כל זמן שהן עליה כאילו היא מכובשת הא אינן עליה כאילו אינה מכובשת וכן הוא אומ' כי גרשוני היום מהסתפח בנחלת י"י לאמר ל' ע' אלהים אחרים וכי תעלה על דעתך שדוד עובד עבודה זרה היה אלא דרש דוד ואמ' כל המניח את הארץ בשעת שלום ויוצא לחוצה לארץ כאילו עובד עבודה זרה שנ' ונטעתים בארץ הזאת באמת בכל לבי ובכל נפשי כל זמן שהן עליה כאילו נטועין הן לפני באמת בכל לבי ובכל נפשי הא אינן עליה כאילו אינן נטועין הן לפני באמת לא בכל לבי לא בכל נפשי: 
  הלכה ו
ר' שמעון בן אלע' אומ' ישר' שבחוצה לארץ עובדי עבודה זרה הן כיז צד גוי שעשה משתה לבנו והלך וזימן את כל היהודים היושבים בעירו אף על פי שהן אוכלין ושותין משלהן ושמש שלהן עומד ומשמש עליהן עובדי עבודה זרה הן שנ' וקרא לך ואכלת מזבחו: 
  הלכה ז
ואילו הן עורות לבובין כל שנקוב כנגד לבו ועשוי כמין ארובה אבל אם היה משוך מותר: 
  הלכה ח
הכבשין והשלקות של גוים שדרכן לתת בהן יין וחומץ וחרס הדרייני איסורין איסור הנאה זיתים השלחין הנמכרין על פיתחי מרחצאות אסורין באכילה ומותרין בהנאה ור' יוסי אוסרן בהנאה מפני שזולפין עליהן חומץ כדי שיהו חולצין את גרעיניהן: 
  הלכה ט
הדרדורין והרקובות של גוים ויין ישר' כנוס בהן אסור בשתייה ומותר בהנאה העיד שמעון בן גודע לפני בנו של רבן גמליאל שאמ' משום רבן גמ' הזקן שמותר בשתייה ולא הודו לו: 
  הלכה י
נודות של גוים רבן שמעון בן גמליאל אומ' משום ר' יהושע בן קופסאי אין עושין אתן אלא שטיחין לבהמה נודות הגוים גרורין מותרין חרשין וזפותין אסורין גוי עובדו וזופתו ישר' עומד על גביו כונס לתוכו יין ושמן ואינו חושש קנקנים של גוים חדשות מותרות ישנות זפופות אסורות ושכנס בה גוי מים ישראל ממלא אותה מותר ישר' להכניס לתוכה יין ושמן ושכנס בהן גוי ישר' ממלא אותה מים שלשה ימים מעת לעת כונס לתוכה יין ואינו חושש ושכנס בו גוי יין ישר' ציר ומורייס מותר ישר' להכניס לתוכה יין: 
  הלכה יא
לוקחין מן הגוים תבואה וקיטנית וגרוגרות השום והבצלים מכל מקום ואין חוששין משום טומאה האוג בכל מקום טמא הארז בכל מקום טהור נאמן הצייד לומר עוף זה טמא עוף זה טהור נאמן עם הארץ לומר כבשין אילו כבשתים בטהרה ולא ריבצתי עליהם את המשקין אבל אין נאמן לומ' דגים אלו צדתים בטהרה ולא ניערתי עליהן את המכמרות הקופרצין והקפטאות והמיטליא וחמין וקליות שלהן מותרין וביצה צלויה שלהן אסורה ר' יהודה ובית דינו התירו שמן של גוים במינין פת שאפה גוי שלא במעמד ישר' וגבינה שהעמידה גוי שלא במעמד ישר' אסורה פת שאפאה ישר' אף על פי שהגוי לשה וגבינה שהעמידה ישר' אף על פי שהגוי עובדה הרי זו מותרת ישר' יושב בסוף עדרו והגוי חולב ומביא לו ואינו חושש איזו היא טרית שאינה טרופה כל שהשדרה והראש ניכרין איזהו ציר שיש בה דגה כל שכילכית אחת או שתי כולכיות משוטטות בתוכו חתיכה שיש בה סימן בין בכולה בין במקצתה ואפילו באחד מן מאה הרי זו מותרת ומעשה שהביאו גרבין של חתיכות ממין אחד בעכו מלא ולא נמצא סימן אלא באחת מהן ובא מעשה לפני חכמ' והתירו כולן מורייס אומן הרי זה מותר: 
  הלכה יב
יין מבושל ואלונטית הרי אילו אסורין מפני שתחילתן יין אלנטית כבירייתה הרי זו מותרת יין תפוחים מן הפתק ומן האוצר ומן הספינה הרי זה מותר ואם היה נמכר בקטלזון בשוק הרי זה אסור מפני שמזדייף חגבים והקופרין מן הפתק ומן האוצר ומן הספינה הרי אילו מותרין ואם היו נמכרין בסלילה לפני חנוני הרי אילו אסורין מפני שמרביצין עליהן יין כדי שיהו יפין למראית העין מלח סלקונתית שחורה מותרת לבנה אסורה דברי ר' מאיר ר' יהודה אומ' שחורה אסורה לבנה מותרת ר' יהודה בן גמל' או' משום ר' חנניא בן גמלאל זו וזו הרי זו אסורה: 
  הלכה יג
אין לוקחין גבינה ובית הינייקי אלא מן המומחה ושלוקה ניקחת מכל מקום אין לוקחין קורט של חילתית אלא מן המומחה והעלה ניקח מכל מקום אין לוקחין יין בסוריא אלא מן המומחא ולא מורייס אלא מן המומחה ולא חתיכה שאין בה סימן אלא מן המומחא וכולן נאכלין אצל מי שאינו מומחא ואינו חושש:  תוספתא מסכת עבודה זרה (צוקרמאנדל) פרק ה

תוספתא מסכת עבודה זרה (צוקרמאנדל) פרק ה
  
 הלכה א
וחכמ' אומ' אין אסור אלא שיש בו מקל או כדור או צפור סייף עטרת וטבעת צלם ונחש על המכובדין כגון השיריים והנזמים וקטלאות וטבעות הרי אילו אסורות ועל הבזויין כגון היורות מחמי חמין הטיגנין והקוקמסין והספלין והסדינין והמטבע הרי אילו מותרין מצא טבעת ועליה צורת חמה צורת לבנה צורת דרקון יוליך לים המלח ואף דמות מניקן וסרפס: 
  הלכה ב
טבעת שיש עליה עבודה זרה בזמן שהיא בולטת אסורה בהנאה ואם אינה בולטת מותרת בהנאה ובין כך ובין כך אסור לחתום בה ושאין עליה עבודה זרה מותרת בהנאה ומותר לחתום בה טבעת שיש עליה חותם מותר לחתום בה ר' יהודה אומ' אם היתה חותמה שוקע אסור לחתום בה מפני שנעשה צורה טבעת שחותמה שוקע אסור לחתום בה מפני שנעשה בולט ומותר ליתנה בידו ושחותמה בולט מותר לחתום בה מפני שחותמה שוקע ואסור ליתנה בידו טבעת שיש עליה פרצוף מותר לחתום בה ר' חנניה בן גמליאל אומ' של בית אבא היו חותמין בחותם של פרצופות ר' אלעזר בר צדוק אומ' כל הפרצופות היו בירושלם חוץ מפרצוף אדם בלבד הרחוש העשוי כמין הדרקון אסור ושהדרקון תלוי בו נוטלו ומשליכו והשאר הרי זה מותר איזהו מן הדרקון שאסור ר' שמעון בן אלעז' אומ' כל שהציצין יוצאין מצוארו אם היה חלק הרי זה מותר: 
  הלכה ג
הלוקח גרוטאות מן הגוים ומצא בה עבודה זרה נוטלה ומשליכה והשאר הרי זה מותר ישר' שמצא עבודה זרה עד שלא באת לרשותו אומר לגוי ומבטלה שהנכרי מבטל עבוד' זרה בין שלו ובין של חבירו בין עבודה בין שאינו עובדה בין בשוגג בין במזיד בין באונס בין ברצון ישר' שעשה עבוד' זרה אסורה אף על פי שלא עבדה לפיכך אין יכול לבטלה: 
  הלכה ד
גוי שעשה עבודה זרה מותרת עד שתיעבד לפיכך יכול לבטלה ר' אומ' משום ר' יעקב אם עשאה ישר' מתחילה אין יכול לבטלה: 
  הלכה ה
גוי שמכר עבודה זרה לעובדיה אסורה שלא לעובדיה מותרת לוה עליה נפלה עליה מפולת שטפה נהר או שנטלוה ליסטין כגון מלחמתו של יהושע אם עתידין הבעלים לחזור עליה אסורה ואם לאו מותרת: 
  הלכה ו
בי מוסייאות שהעמידו גוים בשעת השמד אף על פי שעבר השמד הרי אילו אסורות יכול עבודה זרה שביטלה גוי יכול תהא אסורה תל' לומ' פסילי אלהיהם את שנוהג לשום אלה אסור ואת שאין נוהג בו לשום אלוה מותר יכול עבו' זרה שביטלה גוי תהא מותרת תל' לומ' פסילי אלהיהם שלהם את שנוהג בו לשום אלוה בין שאינו נוהג בו לשום אלוה אסור: 
  הלכה ז
כיצד מבטלה ר' מאיר אומ' עד שיכה בקורנס ויאכל ר' שמעון אומ' אפילו דחאה וסטרה ונפלה הרי זו בטילה וחכמ' אומ' נכרי מבטל עבוד' זרה שלו ושל ישר' וישר' אין מבטל עבוד' זרה של נכרי ר' שמע' בן מנסיא אומ' עבוד' זרה של ישר' אין לה בטילה עולמית: 
  הלכה ח
בימוס שנפגם רובו הרי זה מותר מזבח שנפגם כולו אסור עד שינתן ממוקצה שלו מותר ושל חבירו אסור לפני הקדשו אסור לאחר הקדשו מותר: 
  הלכה ט
מאימתי נקרא מוקצה משנעשה בו מעשה: 
  הלכה י
איזה הוא נעבד כל שעובדין אותו בין בשוגג בין במזיד איזהו מוקצה מוקצה לעבודה זרה אבל אמ' שור זה לעבודה זרה בית זה לעבודה זרה לא אמ' כלום לפי שאין הקדש לעבודה זרה:  תוספתא מסכת עבודה זרה (צוקרמאנדל) פרק ו

תוספתא מסכת עבודה זרה (צוקרמאנדל) פרק ו
  
 הלכה א
פרה שפיטמה בכרשיני עבודה זרה ירדה לגינה שזיבלה בזבל עבודה זרה יבור גינה שנרה בעצי אשירה יבור קלאילן שדשו בעצי אשירה ישרף אחרים אומ' מטילין אותו לחומרו עד שיחזרו מראיו לכמות שהיה חלילין של עבודה זרה אסור לספוד בהם ואם היו מעלין שכר למדינה אף על פי שהן עושין לצורך עבודה זרה מותר לספוד בהן חנויות של עבודה זרה אסור לשכור מהן אם היו מעלות שכר למדינה אף על פי שהן עושות לצורך עבודה זרה מותר לשכור מהם גבאין של עבודה זרה אסור ליתן להם אם היו מעלין שכר למדינה אף על פי שהן לצורך עבו' זרה מותר ליתן להן: 
  הלכה ב
המיחד ביתו לעבודה זרה כולו מטמא בביאה והעומד בתוכו כאילו עומד בתוך עבו' זרה אם היתה דרך הרבים מפסקתו אינו טמא אלא אותו דרך בלבד הסמוך ביתו לעבו' זרה כולו מטמא בביאה סמכו לו הן אין כולו מטמא בביאה אלא אותו כותל נידון מחצה על מחצה נפלה אסור לבנותו בנאו חזר לתחילתו בנאוהו הן אין כולן מטמאין בביאה אלא אותו כותל נידון מחצה על מחצה המוכר ביתו לעבודה זרה דמיו אסורין ויוליך הנאה לים המלח אבל גוים שאנסו אחד ונטלו ביתו והעמידו בו עבודה זרה דמיו מותרין וכותב ומעלה בערכיים: 
  הלכה ג
המכניס ראשו ורובו לבית עבודה זרה טמא כלי חרס שהכניס אוירו לבית עבודה זרה טמא הספלין והקתידראות שהכניס רובן לבית עבודה זרה טמאין: 
  הלכה ד
כל מקומות שנקראו לשבח עבודה זרה מכנין אותן לגנאי את שקורין אותה פני אלה קורין אותה פני כלב עין כל קורין אותה עין קוץ גדגיא קורין אותה גליא מי שנתפזרו לו מעותיו לבית עבודה זרה לא יהא שוחה לפניו ומלקט מפני שנראה כשוחה לעבודה זרה אבל הופך לאחוריו ומלקט ובמקום שאינו נראה מותר: 
  הלכה ה
מעין היוצא מבית עבודה זרה לא יהא שוחה לפניו ושותה מפני שנראה כשוחה לעבודה זרה אבל הופך לאחוריו ושותה ובמקום שאינו נראה מותר: 
  הלכה ו
פרצופות המטילין מים לכרכים לא יניח פיו על פי פרצוף וישתה מפני שנראה כנושק עבודה זרה אבל מקבל בידו ושותה יותר על כן אמרו לא יניח פיו על פי הסילון וישתה מפני סכנת נפשות: 
  הלכה ז
שאלו פילוסופין את זקנים ברומי אם אין רצונו בעבודה זרה מפני מה אינו מבטלה אמ' להן אילו לדבר שאין להן צורך היו עובדין היה מבטלן והרי הן עובדין לחמה וללבנה ולכוכבים יאבד עולמו מפני השוטים אלא הנח העולם שינהגו כמנהגו והשוטים שקילקלו יבואו ויתנו את הדין גנב זרעים לזרוע לא סופן לצמח בעל אשת איש לא סופה שתלד אלא הנח את העולם שינהגו כמנהגו והשוטים שקילקלו יתנו את הדין: 
  הלכה ח
הגוים העובדין את ההרים ואת הגבעות אף על פי שהן מותרין עובדיהן בסקילה אדם שנעבד אף על פי שהוא מותר עובדיו בסקילה ואיזהו אשירה כל שהגוים עובדין ומשמרין אותה ואין טועמין מפירותיה ר' שמעון בן אלעזר אומ' שלש אשירות בארץ ישר' חרוב שבכפר קסם ושבכפר פגשה שקמה שכראנו ושבכרמל אשרה זורעין תחתיה ירקות בימות הגשמים אבל לא בימות החמה החזרים לא בימות החמה ולא בימות הגשמים ר' שמעון בן אלעז' אומ' אף לא זרעים ולא ירקות בימות הגשמים מפני שהעלין נושרין והווה להן זבל הנכנס תחתיו כנכנס לבית עבודה זרה ואם היתה דרך הרבים מפסקתה הרי זו מותרת: 
  הלכה ט
ישראל שפיסל את האשרה בין לצרכה ובין לצורכו אסור וגוי שפיסל את האשירה לצורכה היא אסורה והוא מותר לצורכו בין זה ובין זה אסור: 
  הלכה י
לא יעלה אדם לראש הבימוס אפילו לנוולו אפילו לטנפו שנ' לא ידבק בידך מאומה מן החרם: 
  הלכה יא
לא יאמר אדם לחבירו המתן לי בצד עבודה זרה פלונית ואני אמתין לך בצד עבודה זרה פלונית שנ' ושם אלהים אחרים לא תזכירו: 
  הלכה יב
עבודה זרה וכל מה שעליה הרי זו אסורה מצא עליה יינות שמנים וסלתות וכל דבר שכיוצא בו קרב לגבי מזבח אסור כלים המשתמשין בה ובגופה אסורין שלא בגופה מותרין אף כלים המשתמשות בהן ובגופה גנבים כומרים ומכרום הרי אילו מותרין: 
  הלכה יג
כתוב אחד אומ' לא תחמוד כסף וזהב עליהם ולקחת לך וכתוב אחד אומ' כסף וזהב אשר עמהם כיזה צד יתקיימו שני כתובין הללו עליהן בין שגופה לבוש בהן ובין שאין גופה לבוש בהן אסורין עמהם את שגופה לבוש בהן אסורין ואת שאין גופה לבוש בהן מותרין ואף כלים שגופה לבוש בהם מכרום הרי אילו מותרין מרקוליס וכל מה שעליו אסור מצא עליו יינות שמנים וסלתות וכל דבר שכיוצא בו קרב לגבי מזבח אסור מעות וכלים מותרין אחרים אומ' אף מעות וכלים שעל גבי אבן העליונה הרי אילו אסורין: 
  הלכה יד
אבנים שנשרו מן המרקוליס אם היו נראות עמו אסורות ואם לאו מותרות ר' ישמעאל אומ' של תפוסות לו אסורות שאין תפוסות לו מותרות ישראל שהביא אבנים מן המרקוליס הרי אילו אסורות מפני שנאסרו לעבודה זרה גוי שהביא אבנים מן המרקוליס הרי אילו מותרות מפני שהן כעבודה זרה שהיניחוה עובדיה ומרקוליס שנעקר ממקומו מותר בהנאה: 
  הלכה טו
בזורק אבן למרקולס מהו א' כצרור אבן במרגמה כן נותן לכסיל כבוד כשם שזורק אבן למרקוליס מכבדו ואין יודע כבוד כך כל המכבד את הרשע מכבדו ואין יודע כבוד: 
  הלכה טז
דבר אחר כצרור אבן במרגמה כשם שזורק אבן למרקוליס הרי זה עובד עבודה זרה כך כל המכבד את הרשע הרי הוא כאילו עובד עבודה זרה: 
  הלכה יז
דב' אח' כצרור אבן במרגמה כשם שבזורק אבן במרקולס הרי זה מתחייב בנפשו כך כל המשתמש ביצרו הרי זה מתחייב בנפשו: 
  הלכה יח
ר' שמעון בן אלעז' אומ' השונה לתלמיד רשע מהו אומ' כצרור אבן במרגמה כשם שהוא הזורק אבן במרקוליס עובד עבו' זרה כך כל השונה לתלמיד רשע עוב' עב' זרה:  תוספתא מסכת עבודה זרה (צוקרמאנדל) פרק ז

תוספתא מסכת עבודה זרה (צוקרמאנדל) פרק ז
  
 הלכה א
בראשונה היו אומרין אין בוצרין עם הגוי ואין דורכין עם ישר' העושה בטומאה אבל בוצרין עם הגוי ומוליכין עמו חביות חדשות אבל לא ישנות דברי ר' מאיר אחד חדשות ואחד ישנות מסייעין אותו עד שנתעלם מעיניהן נתעלם מעיניהם יעשה יין נסך: 
  הלכה ב
בראשונה היו אומ' אין מסייעין את הנחתום העושה בטומאה ואין מוליכין עמו גריצות לתנור חזרו לומ' מסייעין לנחתום העושה בטומאה ומוליכין עמו גריצות לתנור ובסוריא מסייעין את הנחתום העושה בטומאה ומוליכין עמו גריצות לתנור: 
  הלכה ג
ישר' העושה עם הגוי בגת הרי זה מעלה את הלחם לגבי התפוח ומוריד את היין מגבי התפוח אף על פי שהיין צף על גבי ידיו מותר שאין דרכן לנסך כן הגוי העושה עם ישר' בגת הרי זה מעלה את הלחם לגבי התפוח ומוריד את הלחם מגבי התפוח אף על פי שהיין צף על גבי ידיו מותר שאין דרכן מנסכין כן: 
  הלכה ד
השוקל ענבים בכף מאזנים אף על פי שהיין צף על גבי ידיו מותר שאין דרכן דרכן מנסכין הדורס יין לחבית אף על פי שהיין צף על גבי ידיו מותר שאין דרכן מנסכין כן נפל לבאר ונגע בו טיפה כל שהוא אסור ירד לשלות החרצנין והזגין מן באר זה היה מעשה ובאו ושאלו לחכמ' ואמרו ימכר כולו לגוים: 
  הלכה ה
גוי שהיה מעלה ענבים בסלין ובדרדורין בגת אף על פי שניפצן בגת והיין מנתז על גבי ענבים מותר שאין דרכן לנסך כן הלוקח עבוט ענבים מן הגוי ומצא תחתיו גומיות אסור: 
  הלכה ו
חרס שפשט ידו כמדומה שהיא של שמן ואחר כך נמצאת של יין זה היה מעשה ובאו ושאלו לחכמ' ואמרו ימכר כולו לגוים אגרונימון שטעם מן הכוס והחזירו לחבית קדח במיניקת ונפלה ממנו טפה כל שהוא אסורה מפני שטיפה של יין נסך אסורה ואוסרת כל שהוא: 
  הלכה ז
ישראל שהכניס יין ברשות גוי אם יש עליו מפתח או חותם מותר ואם לאו אסור לוה עליו מן הגוי אף על פי שיש עליו מפתח או חותם אסור ואם היה האוצר פתוח לרשות הרבים מותר בעיר שכולה גוים אסור עד שישב ושומר: 
  הלכה ח
ישר' שטיהר יינו של גוי נותנו לרשותו והלה כותב לו התקבלתי ממך מעות אבל אם ירצ' ישר' אין מניחו עד שיתן את מעותיו זה היה מעשה ובאו ושאלו את ר' שמעון בן אלעז' ואמ' רשות גוים אחת: 
  הלכה ט
ישר' שטיהר יינו של גוי ונתנו בשתי חצירות או בשתי עיירות אף על פי שיוצא ונכנס מחצר זו לחצר זו ומעיר זו לעיר אחרת מותר מפני שבחזקת המשתמר אם היה חזקת לן במקום אחר אסור: 
  הלכה י
פרואר שיש' וגוי כונסין לתוכו יין אף על פי שחביות פתוחות והגוי יושב מותר מפני שבחזקת המשתמר השוכר את הפועל לעשות עמו חצי היום באיסור וחצי היום מותר ונתנן כולן בכרך אחד הרי אילו אסורות אילו בפני עצמן ואילו בפני עצמן ראשונות אסורות שניות מותרות השוכר את הפועל לעשות עמו מלאכה ולעיתותי ערב אמ' לו הליך את הלגין זה במקום פלוני אף על פי שאין ישר' רשאי לעשות כן שכרו מותר אומ' אדם לחמריו ולפועליו צאו ואכלו בדינר זה צאו ושתו בדינר זה ואינו חושש משום מעשרות ומשום שביעית ומשום יין נסך אבל אם אמ' לו צא ואכול ככר ואתה נותן את דמיה הרי זה חושש משום מעשרות ומשום שביעית ומשום יין נסך: 
  הלכה יא
הנותן צמר לצבע גוי לצבוע לו אינו חושש צבעו בחומץ של יין נסך אם באו לבית חשבון אסור: 
  הלכה יב
המניח יינו בפונדק ונכנס לכרך אף על ששהיו לזמן מרובה הרי זה מותר ואם הודיעו או שנעל עליו פונדוק אסור: 
  הלכה יג
המניח יינו בספינה ונכנס לכרך אף על פי ששהיו לזמן מרובה מותר ואם הודיעו או שהפליגה ספינתו הרי זה אסור ר' שמעון בן אלעז' אומ' היה שם לגין מלא וקשור בכרעי המיטה ואין הגוי יודע בו מותר אמ' לו ר' יהודה והלא השתם ניכר בין למעלה בין למטה אלא כדי שיפתח שיגוף ותיגף: 
  הלכה יד
המשלח חבית של יין ביד כותי ושל ציר ושל חומץ ושל מורייס ושל שמן ושל דבש ביד הגוי אם היה מכיר חותמו ושתמו מותר ואם לאו אסור יין אצל גוי השתם אסור משום יין נסך אבל הציר והמורייס והשמן והדבש אם ראה אותן גוי שמנסכן אסורין אם לאו מותרין: 
  הלכה טו
ישר' החשוד שותין ממרתיפו ואין שותין מלגינו אם היה חשוד על השתימה אף מרתיפו אסור: 
  הלכה טז
גוי שהיה חייב לישר' אף על פי שמכר יין נסך והביא לו עבודה זרה והביא לו מותר ואם לאו אסור אבל אם אמ' לו המתן עד שאמכור יין נסך עבודה זרה ואביא לך אסור: 
  הלכה יז
הפוסק יינו לנכרי ופסק ומדד אף על פי שעתיד למחות את המחצלות ואת המדות מותר וחנוני בין כך ובין כך מותר מפני שראשון ראשון זקוף עליו גוי ששילח לגינו אצל ישר' ומקצת עכבת יין לתוכו הרי זה ממלא לו את הלגין ונוטל ממנו דמי כולו ואינו חושש:  תוספתא מסכת עבודה זרה (צוקרמאנדל) פרק ח

תוספתא מסכת עבודה זרה (צוקרמאנדל) פרק ח
  
 הלכה א
המערה מכלי לכלי קילוח מכנגד שפתיו של חבית ולמטה הרי זה אסור הגת והמחץ והמשפך של גוים ר' מתיר וחכמ' אוסרין ומודה רבי בקנקנים שהן אסורות ומפני מה אילו אסורות ואילו מותרות אילו עשויות למוכנס ואילו עשויות שלא למוכנס של עץ ושל אבן צריך לנגב אם היו זפותין צריך לקלף: 
  הלכה ב
הלוקח כלי תשמיש מן הגוים דברים שבידוע שלא נשתמש בהן מטבילן והן טהורין דברים שבידו שנשתמש בהם כגון הכוסות והצלוחיות מדיחן בצונן כגון היורות ומחמי חמין והטיגנין והקומקמיסין מדיחן ברותחין כגון הסכינין והשפודין והאסכלאות מלבנן באור והן טהורין וכולם שנשתמשו בהן עד שלא שף יגעיל הטביל וליבן הרי זה מותר: 
  הלכה ג
מי שהיו גתיו ובדיו טמאין ומבקש לטהרן הדפין והלולבין והעדשות מנגבן והן טהורין העקלין של נצרין ושל בצבוץ צריך לנגב ושל חשיפה ושל גמי צריך לישן וכמה ישונן שנים עשר חודש רבן שמע' בן גמל' אומ' מגת לגת ומבד לבד ר' יוסי אומ' הרוצה לטהרן מיד או חולטן במי רותחין או מולגן במי זיתים רבן שמעון בן גמליאל אומ' משום ר' יוסי נותנן בנהר שמימיו מהלכין מלא עונה או תחת הצינור שמימיו מקלחין וכשם שמנגב לטהרה כך מנגב ליין נסך: 
  הלכה ד
על שבע מצוות נצטוו בני נח על הדינין ועל עבוד' זרה ועל קיללת השם ועל גילוי עריות ועל שפיכות דמים ועל הגזל על הדינין כיצד כשם שישר' מצווין להושיב בתי דינין בעיירות שלהן על עבודה זרה ועל קיללת השם כיצד על גילוי עריות כיצד כל ערוה שבית דין של ישר' ממיתין עליה בני נח מוזהרין עליה דברי ר' מאיר וחכמ' אומ' הרבה עריות שאין בית דין של ישר' ממיתין עליה ובני נח מוזהרין עליה באלו העריות האומות נידון כדיני האומות ואין לך אלא נערה המאורסה בלבד: 
  הלכה ה
על שפיכות דמים כיצד גוי בגוי וגוי בישר' חייב ישר' בגוי פטור על הגזל גנב גזל וכן מוצא יפת תואר וכן כיוצא בו גוי בגוי וגוי בישר' אסור וישר' בגוי מותר: 
  הלכה ו
על אבר מן החי כיצד אבר המדולדל בבהמה ואין בו להעלות ארוכה אסור לבני נוח ואין צריך לומ' לישר' ואם יש בו להעלות ארוכה מותר לישר' ואין צריך לומ' לבני נח נטל ציפור שאין בה כזית ואכלה ר' פוטר ור' אלעז' בר' שמעון מחייב אמר ר' אלעזר בר' שמעון ומה אם על אבר מן הציפור חייב על כולו לא יהא חייב חנקה ואכלה פטור ר' חנניה בן גמליאל אומ' אף על הדם מן החי ר' חידקא אומ' אף על הסירוס ר' שמעון אומ' אף על הכשפים ר' יוסי אומ' כל האמור בפרשה בני נח מוזהרין עליה שנ' לא ימצא בך מעביר בנו ובתו באש קסם קסמים מעו' ומנ' ומכ' וחובר חבר ושואל אוב וידעני ודו' אל המת כי תועבת י"י אלהיך כל עושה אלה ובגלל התוע' האל י"י מורישם מפניך: 
  הלכה ז
איפשר שהכתוב ענש עד שלא יזהיר אלא מזהיר ואחר כך ענש מלמד שהזהירן תחילה ואחר כך ענשן: 
  הלכה ח
ר' אלעז' אומ' אף על הכלאים מותר לבן נח לזרוע ללבוש כלאים אסור להרביע ולהרכיב אילנות:  תוספתא מסכת עדויות (צוקרמאנדל) פרק א

תוספתא מסכת עדויות (צוקרמאנדל) פרק א
  
 הלכה א
משנכנסו חכמים בכרם ביבנה אמרו עתידה שעה שיהא אדם מבקש דבר מדברי תורה ואינו מוציא מדברי סופרים ואינו מוצא שנ' (לכן) הנה ימים באים נאם י"י והשלחתי רעב בארץ לא רעב ללחם ולא צמא למים כי אם לשמע דברי י"י ונעו מים ועד ים ומצפון ועד מזרח ישוטטו לבקש את דבר י"י ולא ימצאו דבר י"י זו נבואה דבר י"י זה הקץ דבר י"י שלא יהא דבר מדברי תורה דומה לחבירו אמרו נתחיל מהילל ומשמאי שמאי אומ' מקב חלה והילל אומ' מקבים וחכמ' אומ' לא כדברי זה ולא כדברי זה אלא קב ומחצה חייב בחלה שנ' ראשית עריסותיכם חלה כדי עיסתכם וכמה עיסתכם כדי עיסת מדבר וכמה עיסת מדבר כעומר שנ' והעומר עשירית האיפה: 
  הלכה ב
שיערו חכמים שבעה רבעים ועוד מדברות שהן חמש רבעים בציפורן שהן קב ומחצה ירושלמית: 
  הלכה ג
הילל אומ' מלא הין מים שאובין של שנים עשר לוג פוסלין את המקוה שמאי אומ' מלא הין מים שאובין של שלשים וששה לוג פוסלין את המקוה וחכמ' אומ' לא כדברי זה ולא כדברי זה אלא שלשת לוגין מים שאובין פוסלין את המקוה מעשה שבאו שני גרדיים משער האשפות שבירושלם והעידו משום שמעיה ואבטליון ששלשת לוגין מים שאובין פוסלין את המקוה וקיימו חכמ' את דבריהם ולמה הוזכרו שם מקומותיהן ושם אומנותן והלא אין לך אומנות ירידה אלא גרדי ואין לך מקום בזוי בירושלם כשער האשפות אלא מה אבות העולם לא עמדו על דבריהם במקום שמועה על אחת כמה וכמה שלא יעמיד אדם על דברו במקום שמועה: 
  הלכה ד
לעולם הלכה כדברי המרובין לא הוזכרו דברי היחיד בין המרובין אלא לבטלן ר' יהודה אומ' לא הוזכרו דברי יחיד בין המרובין אלא שמא תיצרך להן שעה ויסמכו עליהן וחכמ' אומ' לא הוזכרו דברי יחיד בין המרובים אלא מתוך שזה אומ' טמא וזה אמ' טהור זה אמ' טמא כדברי ר' אליעזר אמרו לו כדברי ר' אליעזר שמעתה: 
  הלכה ה
נישאל לחכם אחד וטימא לו לא ישאל לחכם אחר נשאל לחכם וטיהר לו לא ישאל לחכם אחר היו שנים אחד אוס' ואחד מתיר אחד מטמא ואחד מטהר אם יש חכם אחר נשאלין לו ואם לאו הולכין אחר המחמיר ר' יהושע בן קרחה אומ' דבר מדברי תורה הולכין אחר המחמיר מדברי סופרים הולכין אחר המיקל: 
  הלכה ו
האשה שהלכה היא ובעלה למדינת הים שלום בינו לבינה ושלום בעולם באתה ואמרה מת בעלי תינשא מת בעלי תתייבם שלום בינו לבינה ומלחמה בעולם ריבין בינו לבינה ושלום בעולם באתה ואמרה מת בעלי בין בוכה בין שאינה בוכה בין שבגדיה קרועים בין שאין בגדיה קרועין נאמנת ר' יהודה אומ' לעולם אינה נאמנת אלא אם כן באתה בוכה ובגדיה קרועין אמרו לו אם כן זו שהייתה פיקחת תינשא וזו שלא היתה פיקחת לא תינשא ובית הילל אומ' לא שמענו אלא הבא מן הקציר בלבד אמרו להן בית שמאי והלא כל ימות השנה קציר יצא קציר שעורים ובא קציר חיטין יצא קציר חיטים ובא בציר יצא הבציר ובא מסיק נמצאו כל ימות השנה קציר אמרו להן בית הילל מצינו שאין האחין נכנסים לנחלה על פיה אמרו להן בית שמאי מספר כתובתה נלמוד שכתוב בה לכשתתפיסי ותינשא לאחר טלי מה שכתוב בכתובתיך וצאי וחזרו בית הילל להורות כדברי בית שמאי: 
  הלכה ז
ששה דברים ר' עקיבא מטמא וחכמ' מטהרין השרץ והצפרדע ברשות הרבים וכן כזית מן המת וכזית מן הנבילה עצם מן המת ועצם מן הנבילה גוש מן הארץ טהרה גוש מבית הפרס גוש מארץ טהרה גוש מארץ העמים שני שבילין אחד טמא ואחד טהור ר' עקיבא מטמא וחכמ' מטהרין ששה ספיקות ר' עקיבא מטמא וחכמ' מטהרין השדרה והגולגולת משני מתים רביעית דם משני מתים רובע עצמות משני מתים אבר מן החי משני מתים ר' עקיבא מטמא וחכמ' מטהרין: 
  הלכה ח
שלשה דברים אמרו לפני ר' ישמעאל ולא אמ' להן איסור והיתר ופירשן יהושע בן מתיא המיפיס מורסא בשבת אם לקולפה או לעשות לה פה כדרך שהרופאים עושין חייב אם להוציא ממנה לחה פטור: 
  הלכה ט
השום והבוסר והמלילות שריסקן מבעוד יום ר' ישמעאל אומ' יגמור משתחשך ור' עקיבא אומ' לא יגמור אבל כהנים נהגו כדברי ר' ישמעאל: 
  הלכה י
שלשה דברים אמרו לפני ר' עקיבא שנים משום ר' אליע' ואחד משום ר' יהושע ולא אמ' להן לא איסור ולא היתר לא כשר ולא פסול לא טומאה ולא טהרה שנים משום ר' אליעזר אשה מהוא לצאת בעיר של זהב ולא אמ' בה לא איסור ולא היתר ר' אליעז' מתיר וחכמ' אסרין: 
  הלכה יא
מפריחי יונים מה הן לעדות ולא אמ' בהן לא כשר ולא פסול ור' אליעז' מכשיר וחכמ' פוסלין: 
  הלכה יב
אחד משום ר' יהושע השרץ בפי חולדה וחולדה מהלכת על גבי ככרות של תרומה ספק נגע ספק לא נגע ר' אליעזר מטהר ור' יהושע מטמא וחכמ' אומ' ודאי טמא ספק טהור: 
  הלכה יג
תנור שתחילתו ארבעה ושיריו ארבעה שבראשונה היו אומרין שלשה הודו לו סנדל של עץ ושל סיידין שטמא מדרס ואשה חולצת בו ויוצאין בו בשבת ולא הודו לו: 
  הלכה יד
חמשה דברים היה ר' עקיבא דורשן כמין הגדה בחמשה דברים האב זוכה לבן וחכמ' אומ' עד הפרק זוכה לו מיכאן ואילך זוכה לעצמו אמ' להן ר' עקיבא היכן מצינו שהיו חגרין עד הפרק וכשהגיע הפרק נתפשטו ושהיו חרשין עד הפרק וכשהגיע הפרק נתפקחו ושהיו סומין עד הפרק וכשהגיע הפרק נתפתחו היאך זוכה לו עד אותה שעה אמרו לו לאו כי מצינו שהיו פושטין עד הפרק וכשהגיע הפרק נתפקחו היאך זוכה לו עד אותה שעה אמרו לו לא כי מצינו שהיו פושטין עד הפרק וכשהגיע הפרק נתחגרו וכשהיו פיקחין עד הפרק וכשהגיע הפרק נסתמו הא אין זוכה לו עד אותה שעה בלבד מספר הדורות לבניו הקץ אף על פי שהימים והלילות כחוט השערה לפני המקום אלא אינו מונה אלא לדורות שנא' קורא דורות מראש אף על פי שנ' ועבדום וענו אותם ארבע מאות שנה שנ' ודור רביעי ישובו הנה: 
  הלכה טו
הרי הוא אומ' את מספר ימיך אמלא אילו שני דורות ושאר כל אדם זכה משלימין לו את שנותיו לא זכה פוחתין לו מהן דברי ר' עקיבא וחכמ' אומ' זכה מוסיפין לו על שנותיו לא זכה פוחתין לו מהן אמרו לו לר' עקיבא היאך הוא אומ' והוספתי על ימיך חמש עשרה שנה אמ' להן משלו הוסיפו לו אמ' להן ר' עקיבא הרי הוא אומ' הנה בן נולד לבית דוד יאשיהו שמו ועדיין מנשה לא בא לעולם אמרו לו וכי נאמר הנה בן נולד לבית דוד מחזקיה והלא לא נאמ' אלא הנה בן נולד לבית דוד בין מחזקיה ובין מבית כל דוד: 
  הלכה טז
חמש רחלים גוזזות מנה מנה ופרס שהן שבעים וחמש סלעים חייבות בראשית הגז דברי ר' דוסא וחכמ' אומ' חמש רחילות גוזזות כל שהן ר' נתן אומ' ר' דוסא אומ' כביצה אוכלין כמוה וכקליפתה וחכמ' אומ' חוץ מקליפתה: 
  הלכה יז
האשה שאמרה נשביתי וטהורה אני הרי זו אוכלת אם יש עדים שנשבית והיא אומ' טהורה אני אינה אוכלת: 
  הלכה יח
ארבע ספיקות ר' יהושע מטמא וחכמ' מטהרין הטמא עומד והטהור עובר הטהור עומד והטהור עובר טומאה ברשות היחיד וטהרה ברשות הרבים טהרה ברשות היחיד וטומאה ברש' הרב' ספק נגע ספק לא נגע ספק האהיל ספק לא האהיל ספק הסיט ספק לא הסיט ר' יהושע מטמא וחכמ' מטהרין:  תוספתא מסכת עדויות (צוקרמאנדל) פרק ב

תוספתא מסכת עדויות (צוקרמאנדל) פרק ב
  
 הלכה א
ארבעה דברים ר' אליעזר מטהר וחכמ' מטמאין מסרוק של צרצור ר' אליעזר אומ' אין מטמא באויר וחכמ' אומ' מטמא באויר דף של נחתומים שקבעו במסמר שחיבר במריש או בקורה ר' אליעזר מטהר וחכמ' מטמאין מנעול על האימום ר' אליעזר מטהר וחכמ' מטמאין חיתכו חליות ונתן חול בין חוליא לחוליא ר' אליעזר מטהר וחכמ' מטמאין והיה נקרא תנור של עכנאי שעליו רבו מחלוקות בישראל: 
  הלכה ב
עשרים וארבע דברים מקולי בית שמאי ומחומרי בית הילל בית שמאי אומ' אין אדם מדיר את בנו בנזיר ובית הילל אומ' אדם מדיר את בנו בנזיר ביצה שנולדה ביום טוב אחרים אומר' משום ר' אליעזר תיאכל היא ואמה הסך שמן טהור ונטמא ירד וטבל בית שמאי אומ' אף על פי ששותת ויורד טהור ובית הילל אומ' כדי סיכת אבר קטן טמא פחות מיכן טהור אמ' ר' אלעז' בר' צדוק כשהייתי למד תורה אצל ר' יוחנן בן החורנית ראיתיו שאכל פיתו חריבה שהיו שני בצרות באתי ואמרתי לאבא אמ' לי הולך לו זיתים הולכתי לו זיתים נטלן והסתכל בהן וראן שהן לחין ואמ' לי איני אוכל זיתים באתי ואמר' לו לאבא ואמ' לו לך ואמור לו חבית מנוקבת הייתה כדברי בית הילל אלא שסתמוה שמרים להודיעך שהוא אוכל חוליו בטהרה שאף על פי שהוא מתלמידי בית שמאי לא היה נוהג אלא כדברי בית הילל: 
  הלכה ג
לעולם הלכה כדברי בית הילל והרוצה להחמיר על עצמו לנהוג כחומרי בית שמאי וכחומרי בית הילל על זה נאמ' הכסיל בחושך הולך התופס קולי בית שמאי וקולי בית הילל רשע אלא או כדברי בית שמאי כקוליהון וכחומריהון או כדברי בית הלל כקוליהון וכחומריהון: 
  הלכה ד
בית הילל אומ' אין אדם פוטר את אשתו בגט ישן שלא יהא גיטה גדול מבנה כתב לשום הפרכין לשום הארכינות או שהיו שני מלכים עומדין וכתב לשום אחד מהם כתב לשום אבי אביו כשר לשום אבי משפחה פסול ואם היה נקרא על שמו כשר אמ' ר' שמע' בן אלעזר לא נחלקו על המגרש את אשתו ולנה עמו בפונדקי שאינה צריכה הימנו גט שיני על מה נחלקו על שבעל המדר את אשתו מתשמיש המיטה שבית שמאי אומ' שתי שבתות כלידת נקיבה ובית הילל אומ' שבת אחת כלידת זכר וכימי נידתה יותר על כן יוציא ויתן כתובה כלכלת שבת ובית שמאי פוטרין ובית הילל מחייבין ר' יהודה אומ' הילל עצמו היה אוסר הלוקט כלכלה שישלח לחבירו לא יאכל עד שיעשר ר' יהודה אומ' הילל עצמו היה אוסר המעביר תאינים ממקום למקום ועבר עליהן שבת למוצאי שבת לא יאכל עד שיעשר ר' יהודה אומ' הילל עצמו היה אוסר אמ' ר' ישמעאל בנו של ר' יוחנן בן ברוקה לא נחלקו בית שמאי ובית הילל על מי שהיו לו שתי כיתי עדים מעידות או' שהוא נזיר כקטנה שבהן על מה נחלקו על מי שהיו שני עדים מעידין אותו שבית שמאי אומ' נחלקה עדותן ואין כאן נזירות ובית הילל אומ' יש בכלל חמש שתים שיהא נזיר שתים: 
  הלכה ה
ר' יהודה אומ' חמשה דברים מקולי בית שמאי ומחומרי בית הילל דם הנבילית בית שמאי מטמאין ובית הילל מטהרין א' ר' יוסי בר' יהודה אף כשטימאו בית הילל לא טימאו אלא בדם שיש בו רביעית שאם יקרש יהא בו כזית מודים בביצה טריפה שהיא אסורה מפני שגדלה באיסור על מה נחלקו על ביצת נבילה שבית הילל אוסרין ובית שמאי אומ' אם יש כיוצא בהן נמכרת בשוק מותרת ואם לאו אסורה: 
  הלכה ו
ר' אליעזר בן יעקב אומ' דבר אחד מקולי בית שמאי ומחומרי בית הילל בית שמאי אומ' שני מתנות מכשירות בחטאת ומתנה אחת בכל הזבחים וחכמ' אומ' אחד חטאת ואחד שאר כל הזבחים מתנה אחת מכשרת ומפגלת: 
  הלכה ז
ר' שמעון אומ' שלשה דברים מקולי בית שמאי ומחומרי בית הילל קוהלת אין מטמא את הידים דברי בית שמאי ובית הילל אומ' מטמא את הידים מי חטאת שעשו מצותן בית שמאי מטהרין ובית הילל מטמאין המקשה כמה תשפה ותהא זבה ר' אליעזר אומ' מעת לעת והלכה כדבריו ר' שמע' בן יהודה אומ' משום ר' שמעון בית שמאי אומ' שלשה ימים ובית הילל אומ' מעת לעת: 
  הלכה ח
ר' אליעזר אומ' שני דברים מקולי בית שמאי ומחומרי בית הילל דם היולדת שלא ילדה מטמא לח ואינו מטמא יבש דברי בית שמאי ובית הילל אומ' מטמא לח ויבש: 
  הלכה ט
ארבע אחים שנים מהן נושאין שתי אחיות ומתו הנשואין את האחיות הרי אילו חולצות ולא מתייבמות ואם קדמו וכנסו תיציאו ר' אלעז' אומ' בית שמאי אומ' יקיימו ובית הילל אומ' יוציאו ר' שמע' אומ' יקיימו אבא שאול אומ' קול היה להן לבית הילל בדבר זה התולש צמר מבכור תם והניחו בחלין אף על פי שנולד בו מום לאח' מיכן ושחטו הרי זה יקבר בכור בעל מום שתלש הימנו ואחר כך מת ר' עקביה בן מהללאל מתיר וחכמ' אוסרין אמר ר' יהודה מודה עקביה בזה שאסור על מה נחלקו על שנטמא ותלש הימנו ואחר כך שחטו שעקביה בן מהללאל מתיר וחכמ' אוסרין אמ' ר' יוסי מודה ר' חלפתא בזה שמותר אבל בייחוד אמרו חכמ' ייניחוה בחלין שמא ישתקוה שאם מת יהא אסור ואם שחטו יהא מותר על מה נחלקו על שניטמא ותלש הימנו ואחר כך מת שעקביה בן מהללאל מתיר וחכמ' אוסרין: 
  הלכה י
כזית הבשר הפורש מאבר מן החי ר' אליעזר מטמא אמ' ר' השיבו את ר' אליעזר שלש תשובות לא אם אמרת במת שיש בו רוב רובע הקב תאמר באבר מן החי שאין בו רוב רובע הקב דבר אחר מי תלוי במי אבר תלוי בבשר או בשר תלוי באבר הבשר תלוי באבר איפשר שהבשר מטמא במגע ובמשא באהל ואבר יהא טהור אמ' ר' שמעון תמיה אני אם טימא ר' אליע' לא טימא אלא בזמן שיש באבר בשר כראוי כדי שיהו זה וזה מטמאין במגע ובמשא באהל עצם כשעורה הפורש מאבר מן החי ר' נחוניא מטמא השיבו את ר' נחוניא שלש תשובות לא אם אמרת במת שיש בו רוב רובע הקב תאמר באבר מן החי שאין בו רוב רובע הקב דבר אחר מי תלוי במי עצם תלוי באבר או אבר תלוי בעצם איפשר עצם מטמא במגע ואבר יהא טהור אמ' ר' שמעון תמיה אני אם טימא ר' נחוניא לא טימא אלא בזמן שיש באבר כשעורה עצם כדי שיהו זה וזה מטמאין במגע ובמשא השיב לר' יהושע על דברי שניהם ומה אם החי שיש בו מאתים וארבעים עצם ובשר המפרשין ממנו טהורין אבר מן החי שאין בו מאתים וארבעים ושמונה עצם ובשר המפורשין ממנו אינו דין שיהו טהורין השיב ר' על דברי ר' יהושע לא אם אמרת פורשין מן החי שכן פורשין מדבר טהור תאמר באבר מן החי שכן פירש מדבר טמא:  תוספתא מסכת עדויות (צוקרמאנדל) פרק ג

תוספתא מסכת עדויות (צוקרמאנדל) פרק ג
  
 הלכה א
העיד ר' צדוק על ציר חגבים טמאין שהוא טהור ומותר לאוכלי תרומה העיד ר' יהושע ור' פפייס על דף של נחתומין שחיברו במריש או בקורה ושקבעו במסמר שהוא טמא ור' אליעזר מטהר ואם לא קבעו כל צרכו הכל מודים שהוא טמא הם העידו שמעברין את השנה כל אדר שבראשונה היו אומ' עד הפורים עד שבא ר' יהושע ור' פפייס והעידו שכל אדר כשר לעיבור העיד מנחם בן סונגאי שהוצבע על מוסף יורה של שולקי זיתים שהוא טמא ועל של צבעים שהוא טהור שבראשונה היו אומ' חילוף הדברים וכשהושיבוהו בישיבה היו תמיהין עליו הכל אמ' להן כך וכך אם איני ראש לכל הבאים אחריי: 
  הלכה ב
העיד ר' יהושע בן פתירה על דם נבילות שהוא טהור אמ' שמעון בן פתירה נוחרין היו עדרות באיסטרטית של מלך והיו עולי רגלים מפקיעין בדם עד רכובותיהם ולא חשו להם משום טומאה העיד ר' יהודה בן בבא ור' יהודה הכהן על בת כהן שנישאת לכהן שכיון שנכנסה לחופה אף על פי שלא נבעלה שר' אליעז' אומ' תיבעל וכן היה ר' אליעז' אומ' לא ישא כהן אשה עד שתגדיל בית דין שלאחריהם אמרו נאמנת עיסה לטמא ולטהר לאסר ולהתיר לרחק ולקרב אבל באלמנת עיסה לא נגעו: 
  הלכה ג
אמ' ר' שמעון בן עזאי מעשה שנמצאו עצמות בירושלם בדיר העצים ובקשו חכמ' לטמא את ירושלם אמ' להן ר' יהושע בושת היא לנו וכלימה שנטמא את ביתינו איה מיתי מבול איה הרוגי נבוכדנצר איה הרוגים שנהרגו במלחמה ועד עכשיו אבל אמרו ודאי טמא ספק טהור אמ' ר' יהושע שמעתי ששוחטין ואף על פי שאין פתחים ואוכלין קדשי קדשים אף על פי שאין קלעים קדשים קלים ומעשר שיני אף על פי שאין חומה שהקדושה ראשונה קידשה לשעתה וקידשה לעתיד לבא: 
  הלכה ד
משפחת בית הצריפה היתה בעבר הירדן וריחקה בן ציון בזרוע אחרת היתה שם וקירבה בן ציון בזרוע ולא רצו חכמ' לגלות עליהם אבל מוסרין אותן לבניהם ולתלמידיהם פעם אחת בשבוע כגון אילו אליהו בא לטמא ולטהר לקרב ולרחק ר' מאיר אומ' לקרב אבל לא לרחק ור' יהודה אומ' חילוף הדברים חנניא בן עדיי אומ' הרי הוא אומ' ויצא בן אשה ישראלית והוא בן איש מצרי בתוך בני ישראל ויניצו במחנה בן הישראלית ואיש הישראלי והרי דברים קל וחומ' ומה משה שהוא רבו של אליהו לא רצה לגלות הממזרים עד שנתגלו מעצמן אליהו תלמידו של משה על אחת כמה וכמה שלא יגלה את הממזרים עד שיתגלו מעצמן מי שיש לו תלמידים ותלמידיו קוראין אותו רבי נשתכחו תלמידיו קוראין אותו רבן נשתכחו אילו ואילו קוראין אותו בשמו:  תוספתא מסכת עוקצין (צוקרמאנדל) פרק א

תוספתא מסכת עוקצין (צוקרמאנדל) פרק א
  
 הלכה א
עוקץ עינב מטמא ומיטמא ומצטרף עלי השום ועלי הבצלין והקפליטות לחין טמאין ומטמאין ומצטרפין יבשין לא מטמאין ולא מיטמאין ולא מצטרפין שורשי השבת לא מטמאין ולא מיטמאין ולא מצטרפין שרשי החזרין והאסטפונין והצנון והגפיס וממטמאין יטמאין ומצטרפין דברי ר' מאיר ר' יהודה אומר הנוגע בעמוד טמא בסיב ובשער טהור: 
  הלכה ב
ר' אלעזר אומר הסיג של אשכלות של רצפות מיטמאין ומצטרפין מפני שהוא משמר את האוכל שרשי כל הנעקרין לא מטמאין ולא מיטמאין ולא מצטרפין ר' יהודה אומר מלאין של שובלין כל שהן הרי אלו מצטרפין מפני שנכססין אגד את הבריכה בין לפנים מכשיעור בין יותר מכשיעור אינו טמא אלא כשיעור בלבד: 
  הלכה ג
המקטף מלילות להכניסן בתוך ביתו שיעורו בטפח יד מכבדת של מרה ששייר בה תמרה אחת טמאה וכל היד חבור לה והשרביטין אינן חיבורין זה לזה: 
  הלכה ד
יד מכבדת של תמרה שהיא יתרה על ארבעה טפחים וקנה של שיבולת שהוא יתר על שלשה טפחים ושאר כל הנעקרין לא מטמין ולא מיטמאין ולא מצטרפין ר' יוסי אומר אם לקטן לתלות בחופתו או על פתח חנותו הרי אלו מצטרפין: 
  הלכה ה
תבואה שפססה בגורן לא מטמאה ולא מיטמאה ולא מצטרפת ר' יוסי אומר מצטרפת מפני שהופכה בעתר וכן היה ר' יוסי אומר שורשי העובשין והתפוחין והאתרוגין של קטן לתלותן בחופתו או על פתח חנותו הרי אלו מצטרפין: 
  הלכה ו
וכן היה ר' יוסי אומר שורשי חולפות תרדין טמאין מפני שנאכל עמהן וכן היה ר' יוסי אומר עוקץ דלעת טמא מפני שנמכר עמה ר' שמעון אומר עוקץ מרחפית טמא מפני שנמכר עמה ר' אלעזר בר' צדוק אומר עוקץ הקינרוס שלשה טפחים: 
  הלכה ז
קליעה של שום שנפלו משקין על אחד מהן הוא טמא וחיבורו טהור שאין חיבורי אדם חיבור אתרוג שנפרץ ותחבו בכוש או בקיסם הרי זה אינו חבור שאין חיבורי אדם חבור: 
  הלכה ח
עיסה שנלשה במי פירות טהורה שאין לך שמחבר את האוכלין אלא שלשה משקין בלבד אמרו לו לר' יהודה לא יד ולא שומר היא לא מטמא ולא מיטמא ולא מצטרף עמה עוקץ הרמון טמאה ר' אלעזר אומר הנוגע בעמוד טמא בסיאר ובמסרק טמא:  תוספתא מסכת עוקצין (צוקרמאנדל) פרק ב

תוספתא מסכת עוקצין (צוקרמאנדל) פרק ב
  
 הלכה א
הרוטב שנאכל חציו וחציו קיים כנגד האוכל מצטרף שלא כנגד האוכל אין מצטרף יבשה כנגד האוכל אין מצטרף יבשה כנגד האוכל טמא שלא כנגד האוכל טהור דברי ר' מאיר וחכמ' או' יבשה הכל טהור: 
  הלכה ב
הרוטב שנמוק חציו וחציו קיים כנגד האוכל מצטרף שלא כנגד האוכל אין מצטרף אי זהו נגד האוכל ר' אומר עד חלל: 
  הלכה ג
חבילי איזוב והסיאה וקורנית כנגד האוכל מצטרף שלא כנגד האוכל אין מצטרף ואיזה הוא כנגד האוכל ר' אומר עד חלל: 
  הלכה ד
עצם שיש עליו בשר וכן המוח בראש שבקולית כנגד האוכל מצטרף שלא כנגד האוכל אין מצטרף איזה הוא כנגד האוכל אם יש שם חלל עד חלל אם אין שם חלל אינו טמא אלא סל העליון בלבד: 
  הלכה ה
ר' יהודה אומר קולית שיש עליה כזית בשר גורר את כולה לטומאה ר' ישמעאל אומר רואין את הבשר שעליה שאם ימתח ויש בו כדי הקיפו בחוט הערב כנגדו מצטרף: 
  הלכה ו
העצמות והגדים והקרנים והטלפים מצטרפין לטמא טומאת אוכלין אבל לא טומאת נבלות אבל נעשין הן ידות לטמא טומאת נבלות: 
  הלכה ז
הרוטב שנתנו על גבי חתיכת ללתותן וכן גריסין שנתנן על גבי פרוסות להקפותן הנוגע בין ברוטב בין בחתיכות בין במקפה בין בגריסין כולו חבור התמרים והגרוגרות שהפכן ונעשו אם חיבור ר' אומר אם ללתותן חיבור אם להוציא את מימיהן אין חיבור: 
  הלכה ח
התמרים האגוז השקד והתמרה המתקשקשין משתערין לכמות שהן המחתך לבשל כיון שקרצו חיבור לכבוש ולשלוק ולהניח על השלחן חיבור עד שיתחיל לפרק התחיל לפרק זה שהתחיל בו אין חיבור והשאר חיבור: 
  הלכה ט
קליפי פולין והשומשמין אם יש בהן אוכלין מטמאין טומאת אוכלין אין בהן אוכלין אין מטמאין טומאת אוכלין: 
  הלכה י
קליפי מלפין אף על פי שיש בהן אוכל אין מטמאין טומאת אוכלין גרעיני זיתים וגרעיני תמרים ששלקן אינו מטמא טומאת אוכלין כנסן לאוכלן מטמא טומאת אוכלין גרעיני חרובין אף על פי שכינסן לאוכלן אין מטמאין טומאת אוכלין שלקן מטמאין טומאת אוכלין החרצנים והזגין אף על פי שכנסן לאוכלין בטלה דעתו: 
  הלכה יא
ירקות שיבשו באביהן כגון כרוב ודלעת יבשו באביהן אין מטמאין טומאת אוכלין ליקטן ויבשן מטמא טומאת אוכלים: 
  הלכה יב
אילן שנקצץ ובו פירות הרי אלו כתלושין יבש ובו פירות הרי הן כמחוברין שנמרק חצייה וחצייה קיים הרי זה אינו חבור נמרק האמצעי והצדדי קיים אין הצדדין חבור זה את זה רמון שנימק חציו וחציו קיים הרי זה אינו חברו נמרק האמצעי והצדדין קיימין אין הצדדין חבור זה לזה: 
  הלכה יג
התחיל לפרק באגוזין ולקלף בבצלים אף על פי שיש לפניו מאה כור אינו חיבור היו שניים או שלשה והתחיל באחד מהן זה שהתחיל בו אין חיבור והשאר חיבור ובן עזאי אומר טהרו שלשתן ר' יוסי אומר אפי' חצייה אני אוכל בשחרית וחצייה אני אוכל בערביים זו שהתחיל בה אין חבור והשאר חבור: 
  הלכה יד
מלפפין שחתכה ונתנו על השלחן חיבור עד שיתחיל לפרק התחיל לפרק חתיכה וכל העולה עמה חיבור והשאר אינו חבור פיקה התחתונה חיבור לעצמה ואינו הוא חיבור לחתיכות היו שנים או שלשה והתחיל באחד מהן זה שהתחיל בו חיבור והשאר אינו חיבור בן עזאי אומר טהרו שלשתן וחכ' או' אפי' אמר חציו אני אוכל שחרית וחציו אני אוכל בין הערבים זה שהתחיל בו חיבור השאר אין חיבור: 
  הלכה טו
האגוזין והשקדין אף על פי שריסס חבור עד שיתחיל לפרק ביצה שלוקה וביצה טרמיסה אף על פי שריסס חיבור עד שיתחיל לקלף: 
  הלכה טז
ביצה שנתבלה בקליפתה הרי זה חיבור צמר שבראשי כבשים ושבזקן תישים אע"פ שסיפספן באור חיבור עד שיתחיל לתלש ר' יהודה אומר כנפי חגבים וקשקשי דגים אע"פ שהעביר עליהן סכין חבור עד שיתחיל לקלף: 
  הלכה יז
עציץ נקוב שנתנו על גבי שתי יתידות אפילו גבוה מן הארץ אמה מכשיר את הזרעים במה דברים אמורים מלמטה אבל מלמעלה אין מכשיר את הזרעים ואם יש על גב נקב עפר כל שהוא מכשיר את הזרעים: 
  הלכה יח
טבלה שיש לה ליזביז וחוטה על צדה אינה מכשרת את הזרעים היה משקה בעציץ שאינו נקוב ונפלו משקין על גבי קישות ונטמאת הגדולה ויצאת חוץ לעציץ טהורה:  תוספתא מסכת עוקצין (צוקרמאנדל) פרק ג

תוספתא מסכת עוקצין (צוקרמאנדל) פרק ג
  
 הלכה א
דגים טהורין וחגבים טהורין בכל מקום דגים טמאים וחגבים טמאים בכפרים צריכין הכשר ואין צריכין מחשבה חלב מתה בכל מקום צריך מחשבה ואין צריך הכשר מפני שהוא כגופה חלב שחוטה בכפרים צריך מחשבה ואין צריך הכשר שכבר הוכשר בשחיטה: 
  הלכה ב
אמר ר' עקיבא שונה בחלב שחיטה בכפרים שהוא צריך מחשבה ואין צריך הכשר מפני שהוכשר בשחיטה אמרתי לפניו למדתני עולשין שלקטן לבהמה ואחר כך חשב עליהן לאדם אין צריכין הכשר שאני אומר יש עליהן משקה טופח הוכשרו חזר ר' עקיבא להיות שונה כדברי ר' יהודה: 
  הלכה ג
חלב בהמה טמאה טמא חלב חיה בין טמאה בין טהורה הרי היא כגופה חלב נבלה וחלב טרפה טהור שנ' וחלב נבלה וחלב טרפה יעשה לכל מלאכה: 
  הלכה ד
החותך בשר מאבר מן החי ואחר כך חשב עליו אין צריך הכשר חשב עליו ואחר כך חתכו צריך הכשר: 
  הלכה ה
אמר ר' יוסי מפני מה אמרי נבלת העוף טהור אינה צריך הכשר מפני שהיא מטמא טומאה חמורה וכל המטמא טומאה חמורה אינו צריך הכשר: 
  הלכה ו
אלו הן פריצי זיתים וענבים אלו היוצאין מתחת הקורה ומתחת הגפת ומתחת הזגין חישב עליהן לאוכלין אין מטמאין טומאת אוכלין החרצנין והזגין אף על פי שכנסן לאוכלין בטלה דעתו: 
  הלכה ז
מודה ר' יוחנן בן נורי לר' עקיבא בפגי בוסר שסחטן עד שלא באו לעונת המעשרות שהן טמאין טומאת אוכלין פגי הסיפות מטמאין טומאת אוכלין פגי העוגסין הקרוסטומלין והפרישין והעוזרדין כעונתן למעשרות ואין מטמאין טומאת אוכלין פחות מכן ושלקן מטמאין טומאת אוכלין: 
  הלכה ח
ר' נחמיה אומר זיתים בוסר שסחטן עד שלא באו לעונת המעשרות משקה היוצא מהן טהור שאינו אלא שרף: 
  הלכה ט
לולבי הזרדין והחריבין עד שלא המתיקי אין טמאין טומאת אוכלין משהמתיקו מטמאין טומאת אוכלין אבל הלוף והחרדל ותרמיסין ושאר כל הנכבשים בין עד שלא המתקו בין משהמתיקו מטמאין טומאת אוכלין: 
  הלכה י
קור ניקח בכסף מעשר ואינו מטמא טומאת אוכלין כפניות אין נקחות בכסף מעשר ומטמא טומאת אוכלין ופטורות מן המעשרות: 
  הלכה יא
אמר ר' יוחנן בן נורי בכולן ר' יהודה אומר קור הרי הוא כעץ לכל דבר אלא שניקח בכסף מעשר ומטמא טומאת אוכלין כפניות הרי הן כפרי לכל דבר אלא שהן פטורות מן המעשר: 
  הלכה יב
ערלה וכלאי הכרם ושור הנסקל ועגלה ערופה וצפרי של מצורע ושער נזיר ופטר' חמור ובשר בחלב מטמאין טומאת אוכלין ר' שמעון אומר כולן אין מטמאין טומאת אוכלין מודה ר' שמעון בבשר בחלב שמטמא טומאת אוכלין כן היה ר' שמעון אומר יש נותר שהוא מטמא טומאת אוכלין ויש נותר שאין מטמא טומאת אוכלין כיצד לפני זריקת דמים אין מטמא טומאת אוכלין לאחר זריקת דמים מטמאין טומאת אוכלין פגול בין לפני זריקת דמין ובין לאחר זריקת אין מטמא טומאת אוכלין הפגול במנחה מטמא טומאת אוכלין: 
  הלכה יג
כרשינין מטמאין טומאת אוכלין דברי ר' יהודה ור' שמעון אומר אין מטמא טומאת אוכלין אמר לו ר' יהודה יש לך דבר שהוא חייב במעשרות ואינו מטמא טומאת אוכלין אמר לו ר' שמעון יש לך דבר שאינו מטמא טומאת אוכלין וחייב במעשרות אמר לו ר' יהודה אף אתם כפרתם בהלכה: 
  הלכה יד
תלתן הכל מודים שאינו מטמא טומאת אוכלין ביקיא מטמא טומאת אוכלין קור ששקל וטגנו מטמא טומאת אוכלין התמרים והגרוגרות שנתנו בקדרה בתבלין מטמא טומאת אוכלין עד שיבטלו מלאכול אדם ר' יהודה אומר חגבים שנתנן בקדרה והחבילו מטמאין טומאת אוכלין עד שיפסלו מלאכול לאדם: 
  הלכה טו
אמר ר' יהודה לא נחלקו ר' אליעזר וחכמים על חלות דבש שאין מקבלין טומאה באביהן: 
  הלכה טז
מימיהן של כהנים לא נמנעו מלהיות נזקקין עליהן וחוזרין ורודין בטהרה על מה נחלקו על השבת ועל השביעית שר' אליעזר אומר הרי היא כקרקע וחכמים אומרים הרי הוא ככלי ואם היתה מחוברת בטיט הכל מודין שהיא כקרקע לכל דבר היתה נתונה על גבי שתי יתידות הכל מודים שהוא ככלי לכל דבר:  תוספתא מסכת ערכין (צוקרמאנדל) פרק א

תוספתא מסכת ערכין (צוקרמאנדל) פרק א
  
 הלכה א
ר' מאיר אומר מרובה מדת נערכין ממדת מעריכין שחרש שוטה וקטן נערכין אבל לא מעריכין ר' יהודה אומר מרובה מדת מעריכין ממדת נערכין טומטום ואנדרוגינוס מעריכין ולא נערכין אף הכותי יהא מעריך ולא נערך: 
  הלכה ב
נשים ועבדים נודרין ונידרין נערכין ומעריכין אם יש להם בזמן הזה גובין מהן אם לאו כותבין עליהן וגובין מהן לאחר זמן הגוים נודרין ומדירין הקיטעין ומוכי שחין אף על פי שאין להם דמים יש להם ערכין: 
  הלכה ג
הגוסס ובן שמונה לא נידר ולא נערך והיוצא ליהרג לא נידר ולא נערך דברי ר' מאיר ר' חנינא בן עקיבא אומר נערך מפני שדמיו קצובין אבל אין נידר מפני שאין דמיו קצובין ר' יוסי אומר נודר ומעריך ומקדיש ואם הזיק חייב בתשלומין: 
  הלכה ד
האשה שיוצאה ליהרג הוציא עובר את ידה ממתינין לה עד שתלד שאלו ילדה את ולדותיה נסקלין האשה שיוצאה ליהרג אמרו תנו שערי לבתי נותנין לה מתה סתם אין נותנין לה שהמתים אסורין בהנאה: 
  הלכה ה
ערך עני סלע ערך עשיר כתוב בתורה היו בידו סלע ונתן הימנו שלש דינרין ולא הספיק ליתן דינר האחרון עד שהעשיר מגלגלין עליו את הכל שאלו מתחלה נתנו פטור היו בידו שלשים סלע ונתן מהן עשרים ותשע ולא הספיק ליתן האחרונה עד שהעשיר מגלגלין עליו את הכל: 
  הלכה ו
פרים של חג אין פחות משבעה ולא יותר על ארבעה עשר אין פתח בטועה פחות משבעה ולא יתיר על שבעה עשר אין בנגעים פחות משבוע אחד ולא יתיר על שלשה שבועות: 
  הלכה ז
אין פותחין מארבעה חדשים מעוברים בשנה לא נראה להוסיף יתיר על שמונה מעולם לא נראו ששה חדשים מעוברים בשנה זו אחר זו: 
  הלכה ח
במקום שאין מכירין זמנו של חדש נוהגין אחד מעובר ואחד שאינו מעובר וכן בגליות נוהגין אחד מעובר ואחד שאינו מעובר היו נוהגין תמוז בזמנו והאב מעובר ואחר כך נודע להן שאב בזמנו מניחין אותו ומונין מכאן ואילך אחד מעובר ואחד שאינו מעובר: 
  הלכה ט
עצרת פעמים שחל להיות בחמשה ובששה ובשבעה לא פחות ולא יותר ר' יהודה אומר חל להיות בחמשה סימן רע לעולם בששה סימן בינוני בשבעה סימן יפה לעולם אבא שאול אומר כל זמן שיום טוב של עצרת ברור סימן יפה לעולם: 
  הלכה י
וכן מצינו שהיו ישראל עומדין לפני הר סני נמשכין לאחוריהן שנים עשר מיל באין לפניהם שנים עשר מיל על כל דבור ודבור ארבעה ועשרים מיל היה היום ברור והיו ישראל משתלחין מפני אש אמר להן הקב"ה לענני כבוד רבצו טל לפני בני שנ' י"י בצאתך משעיר בצעדך משדי אדום והקב"ה מרביץ לפניהם טללים וגשמים שנ' גשם נדבות תניף אלהים וג': 
  הלכה יא
אין עצרת חל אלא ביום הנף אין ראש השנה חל להיות אלא ביום הנף וביום עיבורו אחרים אומרים אין בין עצרת לעצרת ואין בין ראש השנה לראש השנה אלא ארבע ימים בלבד ואם היתה שנה מעוברת חמשה: 
  הלכה יב
אין נערכין פחות משלשים יום ומוסיפין עד עולם ואין בנזירות פחות משלשים יום ומוסיפין עד עולם: 
  הלכה יג
החליל אין דוחה את השבת ר' יוסי בר' יהודה אומר דוחה לא היה מכה בשני חלילין אלא בחליל אחד לא היה מחלק אלא בשל קנה מפני שמחלק יפה רבן שמעון בן גמליאל אומר הדראולים לא היו במקדש מפני שמערבב את הקול ומקלקל את הנעימה: 
   הלכה טו
אלו הן מכין לפני מזבח עבדי כהונה היו דברי ר' מאיר ר' יהודה אומר עבדי לויה ר' יוסי אומר משפחת בית הפגרים בית ציפרייא מימאיס משיאין לכהונה רבי חנניא בן אנטיגנוס אומר מכירן הייתי ולויים היו:  תוספתא מסכת ערכין (צוקרמאנדל) פרק ב

תוספתא מסכת ערכין (צוקרמאנדל) פרק ב
  
 הלכה א
אין פוחתין מתשעה כנורות ומוסיפין עד עולם אין פוחתין משנים עשר לוים העומדים על הדוכן ומוסיפין עד עולם כנגד תשעה כנורות ושני נבלים ובצלצל אחד שנ' הוא ובניו ואחיו שנים עשר כשר כשהוא אומר יהשע מלמד שאף עמהן מן המנין לעולם לא נראית אשה בעזרה אלא בשעת קרבנה בלבד ולא נראה קטן בעזרה אלא בשעה שהלוים אומרים בשיר: 
  הלכה ב
לא היו אומרין בנבל וכנור אלא בפה ר' אליעזר בן יעקב אומר צוערי לויה בני יקירי ירושלם היו בעזרת נשים ראשיהן בין רגלי הלוים כדי ליתן תבל בנעימה שנ' ויעמד יהשע ובניו קדמיאל ובניו בני יהודה וגו': 
  הלכה ג
חליל שבמקדש של קנה היה ומימות משה היה פעם אחת ציפוהו זהב ולא היה קולו ערב כמות שהיה נטלו צפויו וחזר קולו להיות ערב לכמות שהיה צלצל שבמקדש של נחשת היה ומימות משה היה נפגם שלחו חכמים והביאו אומנין מאלכסנדריא של מצרים שתקנוהו ולא היה קולו ערב כמות שהיה: 
  הלכה ד
מכתשת שבמקדש של נחשת היתה ומימות משה היתה נפגמה ושלחו חכמים והביאו אומנין מאלכסנדריא ותיקנוה ולא היתה כהלכתה ונטלו את פגימתה חזרה לתחילתה: 
  הלכה ה
אלו כלים שנפגמו בבית הראשון ולא עלתה להן ארוכה ועליהן הוא אומר נחשת ממורט ועליהן הוא אומר כלי נחשת מוצהב טובה שנים חמודות כזהב מלמד שהיתה יפה כשנים כזהב רבי נתן אומר שני כלים היו שנ' שנים: 
  הלכה ו
רבן שמעון בן גמליאל אומר שילוח היה מוצא מים בכאיסר אמרו נרחיבנו כדי שירבו מימיו והרחיבוהו ונתמעטו מימיו וסתמוהו וחזר לתחילתו: 
  הלכה ז
רבי יהודה אומר שבע נימין בכנור בזמן הזה שנ' שובע שמחות את פניך לימות המשיח שמונה שנ' למנצח על השמינית על נימא שמינית לעתיד לבוא בעשרה שנ' הודו לי"י בכנור בנבל עשור זמרו לו: 
  הלכה ח
שדה אחוזה להקל ולהחמיר כיצד אחד המקדיש בפרדסות ספוסטא ובחולית של מחוזא נותן חמשים סלע לבית כור ר' יהודה אומר אף המקדיש בפרדסות ירחו ובחולית של יבנה נותן חמשים סלע לבית כור: 
  הלכה ט
שדה מקנה נותן שויו שנ' וחשב לו הכהן את מכסת ערכך אין מכסת אלא שויה דברי ר' יהודה אמר לו ר' אלעזר אם אין כל שויה הוא נותן מה תלמוד לומר וחשב אלא נאמר כאן וחשב ונאמר להלן וחשב מה וחשב האמור להלן סלע לבית כור אף וחשב האמור כאן חמשים סלע לבית כור: 
  הלכה י
ראה כמה החמירה תורה בין חומסי חמס לאומרי לשון הרע שאונס ומפתה וחומס חמס נותן חמש סלעים ואינו לוקה המוציא שם רע לוקה ונותן מאה סלע החמירה תורה דברים מן המעשה נאמר ומכה אביו ואמו מות יומת ונאמר ומקלל אביו ואמו מות יומת זה בסקילה וזה בחניקה החמירה תורה דברים מן המעשה: 
  הלכה יא
ר' אלעזר בן פרטא אומר הרי הוא אומר וימותו האנשים מוציאי דבת הארץ וגו' על מה הוציאו שם רע על עצים ועל אבנים והלא דברים קל וחומר ומה אם אלו שלא הוציאו שם רע אלא על עצים ועל אבנים נענשו ולא עונש מועט אלא עונש מרובה ולא עונש לשעה אלא עונש לדורות המוציא שם רע על חברו כיוצא בו על אחת כמה וכמה: 
  הלכה יב
עני ועשיר שהעריכו את עני ועשיר זה נותן לפי משהו וזה נותן לפי משהו: 
  הלכה יג
הרי עלי ערך סתם זה מביא את המועט שבערכין וכמה הוא מועט שבערכין חמש סלעים: 
  הלכה יד
האומר ערכן של עשרה עלי אם היה עני נותן על ידי כולן ערך עני אם עשיר נותן על ידי כולן ערך עשיר עני והעשיר נותן על ידי כולן ערך עשיר עשיר והעני נותן על ידי כולן ערך עני ר' יהודה אומר ערך עשיר הואיל ובא לכלל עושר שעה אחת: 
  הלכה טו
האומר ערך פלוני זה עלי הרי זה נותן סלע דברי ר' מאיר שנאמר וכל ערכך יהיה בשקל הקדש וחכמים אומרים אין נותן אלא לפי השג יד שנ' על פי אשר תשיג יד הנודר יעריכנו: 
  הלכה טז
עני שהעריך את עצמו אין אומרין לו לך לוי לך עשה מלאכה והבא ערך עשיר אלא מוטב שיביא ערך עני עכשיו ואל יביא ערך עשיר אלא לאחר זמן: 
  הלכה יז
ר' יהודה אומר היה אביו חולה או מסוכן או שהיתה ספינתו במדינת הים ויביא ערך עשיר אלא מוטב שיביא ערך עני עכשיו ואל יביא ערך עשיר לאחר זמן: 
  הלכה יח
ר' אלעזר אומר היה חייב קרבן עולה ויורד אין אומרים לו לך לוה לך עשה מלאכה והבא קרבן עשיר אלא מוטב שיביא קרבן עני עכשיו ואל יבוא קרבן עשיר לאחר זמן: 
  הלכה יט
ר' שמעון אומר הקטר חלבים כשרין למוצאי שבת אמרה תורה ידחו את השבת בזמן ואל יקרבו למוצאי שבת בלא זמנו וכן הוא אומר חכם לב יקח מצות העושה מצותו מצוה:  תוספתא מסכת ערכין (צוקרמאנדל) פרק ג

תוספתא מסכת ערכין (צוקרמאנדל) פרק ג
  
 הלכה א
האומר הרי עלי שרביט מלא קומתי מביא מלא קומתו שרביט שאינו נכפף מעשה באימא של רימטיא שהיתה בתה חולה ואמרה אם תעמוד בתי מחוליה אתן משקלה בזהב עמדה מחליה עלתה לירשלם ושקלתה זהב: 
  הלכה ב
משקל ידי עלי נותן עד האציל משקל רגלי עלי נותן עד הארכובה כיצד הוא עושה מביא חבית מלאה מים מכניס ידו לתוכה עד האציל מכניס רגלו לתוכה עד הארכובה ומביא בשר חמור גידים ועצמות שוקל ונותן לתוכה בשר כנגד בשר ועצמות כנגד עצמות ואף שאין ראיה לדבר זכר לדבר אשר בשר חמורים בשרם דברי ר' יהודה אמר לו ר' יוסי האיך אפשר לכון בשר כנגד בשר ועצמות כנגד עצמות אמר לו ר' יהודה אומדין אותו אמר לו ר' יוסי עד שאומדין אותו יאמד את היד כמה היא שוקלת ואת הרגל כמה היא שוקלת: 
  הלכה ג
חצי ערכי עלי נותן חצי ערכו ר' יהודה אומר קונסין אותו ונותן ערך כולו חצי דמי עליו נותן חצי דמו ר' יוסי בר' יהודה אומר קונסין אותו ונותן דמי כולו: 
  הלכה ד
האומר ערכו של פלוני עלי מת הנערך המעריך חייב: 
  הלכה ה
חומר בדמים שאין בערכין ובערכין שאין בדמים שהדמים נוהגין באדם ובבהמה בחיים ובשחוטים בשלמים ובאיברין ובאין שלא בהשג יד מה שאין כן בערכין: 
  הלכה ו
חומר בערכין שערכין יש להן קיצבה מן התורה מה שאין כן בדמים האומר ערך פלוני עלי ומת חייב דמי בהמה זו עלי ומת חייב דמי בהמה זו עלי ומתה בהמה הנודר חייב: 
  הלכה ז
חומר באדם שאין בבהמה ובבהמה שאין באדם שהאומר דמי בהמה זו עלי מתה חייב דמי פלוני זה עלי ומת פטור חומר בערכין שנוהגין באדם ואין נוהגין בבהמה: 
  הלכה ח
המקדיש מעשה ידי אשתו הרי זה מעלה לה פרנסה מתוכן והשאר הקדש המקדיש מעשה ידי עבדו הרי זה מעלה לו פרנסה מתוכן והשאר הקדש המקדיש את עצמו הרי זה עושה ואוכל לא הקדיש אלא דמיו: 
  הלכה ט
ראשו של עבד זה הקדש הוא והקדש שותפין בו ראשו של חמור זה הקדש הוא והקדש שותפין בו ראשו של עבד מכור לך משלימין ביניהן ראשו של חמור זה מכור לך משלימין ביניהן: 
  הלכה י
ראשה של פרה זו מכור לך לא מכר אלא ראשה ולא עוד אלא אפילו אמר ראשה של פרה זו הקדש לא הקדיש אלא ראשה: 
  הלכה יא
שור זה עולה השור עולה ומועלין בו ואין חייבין באחריותו שור זה עלי עולה השור עולה ומועלין בו וחייבין באחריותו: 
  הלכה יב
דמי שור זה עולה השור חולין ואין מועלין ואין חייבין באחריותו דמי שור זה עלי עולה השור חולין ואין מועלין בו אבל חייבין באחריותו: 
  הלכה יג
בית זה הקדש הבית הקדש ומועלין בו ואין חייב באחריותו בית זה עלי הקדש הבית הקדש ומועלין בו וחייבין באחריותו דמי בית זה הקדש הבית חולין ואין חייבין באחריותו דמי בית זה עלי הקדש הבית חולין ואין מועלין בו אבל חייבין באחריותו: 
  הלכה יד
חייבי נדרים ונדבות והערכין והחרמים והקדשות בית דין ממשכנין אותן ואם מתו היורשין חייבין להביא: 
  הלכה טו
חייבי חטאות ואשמות והדמים אין בית דין ממשכנין אותן ואם מתו אין היורשין חייבין להביא והדמים שנישומו הרי הן כערכין: 
  הלכה טז
עולות הבאות עם חטאות בית דין ממשכנין אותן ואם מתו היורשין חייבין להביא הביא חטאתו ולא הביא עולתו בית דין ממשכנין עליה ואם מתו היורשין חייבין להביא ראייה הביא עולתו ולא הביא חטאתו אין בית דין ממשכנין עליה ואם מתו אין היורשין חייבין להביא: 
  הלכה יז
חייבי עולות והדמין ושלמין וערכין וחרמין והקדשות ונדרים ונדבות וחטאות ואשמות וצדקות ומעשרות לקט שכחה ופאה ובכור ומעשר בהמה והפסח כיון שעברו עליהן שלש רגלים עובר עליהן משום בל תאחר: 
  הלכה יח
ר' שמעון אומר שלש רגלים כסדרן וחג המצות ראשון ר' אלעזר בר' שמעון אומר כיון שעבר עליו חג הסכות עובר עליהן משום בל תאחר ואחד הבכור והמעשר ואחד כל הקדשים שהקדישן שנה של רגלים ורגלים של שנה עובר עליהן משום בל תאחר:  תוספתא מסכת ערכין (צוקרמאנדל) פרק ד

תוספתא מסכת ערכין (צוקרמאנדל) פרק ד
  
 הלכה א
שום היתומים שלשים יום ושום הקדש ששים יום ומכריזין בבקר ובערב בהכנסת פועלין ובהוצאת פועלין אומרין כמה סימניה כמה היתה יפה וכמה היא רוצה לפדות על מנת ליתן לאשה כתובתה ולבעל חוב את חובו כשם שהדיוט קדם את הדיוט הרי זו קדימה לעולם כך הדיוט קדם את הגבוה הרי זו קדימה לעולם: 
  הלכה ב
מטלטלין של הקדש ונטע רבעי ומעשר שני שאין דמיו ידועין נפדין על פי שלשה לקוחות ולא על פי שלשה שאין לקוחות מום שברגליו הרי זה שחט על פי הכנסת דברי ר' מאיר ר' יוסי אומר אפילו רגלו קטועה ועינו סמייה לא ישחטו אלא על פי מומחה: 
  הלכה ג
המקדיש את הבהמה ומתה יש לה פדיון המקדיש את המתה אין לה פדיון הפודה מיד הקדש שלא ביקורת הקדש פדוי שיד הקדש על העליונה פרה זו בחמש סלעים תחת פרה של הקדש טלית זו בחמש סלעים תחת טלית של הקדש פדוי שיד הקדש על עליונה פרה זו בחמשים סלעים תחת פרה של הקדש טלית זו בחמש סלעים תחת טלית של הקדש ראשונה טעונה חומש ושנייה אין טעונה חומש: 
  הלכה ד
משכו במנה ולא הספיק לפדותו עד שעמד במאתיים הרי זה נותן מאתים שנאמר ונתן הכסף וקם לו אם נתן הכסף הרי אלו שלו ואם לאו אינו שלו משכו במאתים ולא הספיק לפדותו עד שעמד במנה הרי זה נותן מאתים שאמירתן לגבוה כמסירתן להדיוט פדאו במנה ולא הספיק למושכו עד שעמד במאתים מה שפדה פדוי פדאו במאתים ולא הספיק למשכו עד שעמד במנה מה שפדה פדוי שהקדש פדייתו היא משיכתו רבן שמעון בן גמליאל ור' יוחנן בן ברוקה אומר' אף מעשר שני פדייתו היא משיכתו: 
  הלכה ה
המקדיש את נכסיו ונתן עיניו לגרש את אשתו ר' אליעזר אומר ידירנה הנאה וגובה כתובתה מן הקדש ואם רצה להחזיר יחזיר ר' יהשע אומר אם רצה להחזיר לא יחזיר ובית הלל אומרים אם רצה להחזיר לא יחזיר ר' אליעזר אומר כדברי בית שמאי ור' יהשע אומר כדברי בית הלל: 
  הלכה ו
הקדיש תשעים מנה והיה חובו מאה מנה מוסיף את דינר ופודה מיד הקדש אפילו בדינר שאין הקדש יוצא ידי פדיון רבן שמעון בן גמליאל אומר אם היה חובו מרובה על הקדשו לא הקדיש כלום אף על פי שאמרו חייבי הקדשות בית דין ממשכנין אותו ונותנין לו מזון שלשים יום וכסות שנים עשר חדש במה דברים אמורים בזמן שבית דין נזקקין להן אבל דברים שאין בית דין נזקקין להן נותנין לו מטה מוצעת סנדליו ותפיליו ר' אליעזר אומר אם היה אכר נותנין לו צמדו ר' אליעזר אומר חמר נותנין לו שני חמורים: 
  הלכה ז
המקדיש את נכסיו והיו בהן עבדים אין אומרים להאכיל את העבדים ולהלביש בשביל שיבאו דמים הרבה ולא עוד אלא אפילו מרגליות בכפר קטן אין להקדיש אלא מקומו ושעתו: 
  הלכה ח
אין מקדישין לפני יובל פחות משתי שנים של תבואה שנ' וחשב לו הכהן את הכסף על פי השנים הא אם הקדישה ביובל הרי זו מקודשת: 
  הלכה ט
שנים אין פחות משתים לא כשם שאין מקדישין פחות משתים כך אין גואלין פחות משתים תלמוד לומר ונגרע מערכך אפילו שנה: 
  הלכה י
נמצאת אומר יובל ארבעים ותשע שנה ארבעים ותשע סלעים ארבעים ותשע פודיונין אכלה הקדש כעשר וכחמש עשרה שנים נותן סלע ופונדיון לשנה: 
  הלכה יא
המקדיש שדהו בשעת היובל נותן בית זרע חומר שעורים בחמשים שקל כסף בית זרע חומר שעורים אבל לא במדה אחד שדי כור ואחד שדה אילן ואחד שדה קנים במדה הזאת פחות מכן או יותר על כן נותן לפי חשבון: 
  הלכה יב
היו שם נקעים עמוקין עשרה טפחים או סלעים גבוהין עשרה טפחים הרי הן אין מוקדשין ונמדדין עמה פחות מכן נמדדין עמה ומוקדשין: 
  הלכה יג
הבית והבורגין והמגדל והשובך שבתוכה הרי הן נמדדין עמה כשהן נפדין נפדין כבתי חצרים הקדיש את השדה וחזר והקדיש את האילן כשהוא פודה את האילן בפני עצמה ואת השדה כשדה אחוזה הקדישה וגאלה אין יוצא מידו ביובל: 
  הלכה יד
גאלה בנו יוצא לאביו ביובל גאלה אחר או אחד מן הקרובים גאלה מידו אין יוצא לו ביובל אין לך קם תחת האב ליעידה ולעבד העברי ולשדה אחוזה אלא הבן בלבד: 
  הלכה טו
הגיעו היובל ולא נגאלה הכהנים נכנסים לתוכה ונותנין לו את דמיה דברי ר' יהודה ר' שמעון אומר נכנסין ולא נותנין ר' אלעזר אומר לא נכנסין ולא נותנין אלא נקראת שדה רטושין עד יובל שני הגיע יובל שני ולא נגאלה נקראת שדה רטושין רטושין עד יובל שלישי לעולם אין הכהנים נכנסים לתוכה עד שיגאלנה אחר במה דברים אמורים בשדי אחוזה שלישית אבל בשדי מקנה שלישית מקדישין בכל שעה שירצו וגואלין בכל שעה שירצו וגואלין בכל שעה שירצו גאלה אחר יוצא לבעלים ביובל: 
  הלכה טז
שדה היצא מיד הקדש לכהנים ביובל הרי היא כשדה אחוזה שלישית הכהנים והלוים כשדה בערי מגרשיהן מקדשין בכל שעה שירצו וגואלין בכל שעה גאלה אחר יוצא לבעלים ביובל: 
  הלכה יז
שדה היצא מיד הקדש לכהנים הרי הוא כשדה אחוזה של ישראל הכהנים ולוים כשדי אחוזתן בערי מגרשיהן מקדשין בכל שעה שירצו וגואלין בכל שעה שירצו גאלה אחר יוצא לבעלים ביובל: 
  הלכה יח
כהן שירש את אבי אמו לוי וכן בן לוי נתין וממזר בשדה אבותיו הרי הוא כשדה אחוזה של ישראל: 
  הלכה יט
המקדיש שדהו בשעה שאינו יובל אומרים לו פדה אתה ראשון שהבעלים נותנים חומש וכל אדם אין נותן חומש: 
  הלכה כ
מעשה באחד שהקדיש שדהו מפני רעתה אמרו לו פדה אתה ראשון אמר הרי שלי באיסר אמ' ר' יוסי אפילו לא אמר זה אלא כביצה אמר לו הגעתהו שהקדש נפדה בכסף ובשוה כסף: 
  הלכה כא
אמר אחד הרי שלי בעשר סלעים ואחד אומר בעשרים ואחד אומר בשלשים ואחד אומר בארבעים ואחד אומר בחמשים חזר בו של חמשים נוטלין הימנו עשר סלעים ומחזירין את המקח שלפניו חזר בו של ארבעים נוטלין הימנו עשר סלעים ומחזירין את המקח שלפניו חזר בו של שלשים נוטלין הימנו עשר סלעים ומחזירין את המקח שלפניו חזר בו של עשרים נוטלין הימנו עשר סלעים ומחזירין את המקח שלפניו חזרו בהן כולם אם נטלו מכולם עשר עשר המקח תפוס לראשון: 
  הלכה כב
המקדיש שדי אחוזתו שלא בשעת היובל בתיו ומטלטליו בין בשעת היובל ובין שלא בשעת היובל כופין את הבעלים לפתוח ראשון אמר אחד הרי שלי בעשרים ואחד כופין את הבעלים ליתן עשרים ושש עשרים ושנים כופין את הבעלים ליתן עשרים ושבע בעשרים ושלש כופין את הבעלים ליתן עשרים ושמונה בעשרים וארבע כופין את הבעלים ליתן עשרים ותשע בעשרים וחמש כופין את הבעלים ליתן שלשים פחות מכן אין כופין את הבעלים שאין כופין את הבעלים אלא כנגד חומש רצו הבעלים לגאול הרשות בידן נותנין שלשים ואחד דינר בית שמאי אומרים יש חומש לתוספת ובית הלל אומרים אין חומש לתוספת: 
  הלכה כג
אין אדם רשיי להקדיש את כל נכסיו אם הקדיש את כולן הרי הן מוקדשין אין אדם רשאי להחרים את כל נכסיו ואם החרים את כולן הרי הן מוחרמין: 
  הלכה כד
ר' אליעזר אומר מאדם ולא כל אדם מבהמה ולא כל בהמה משדה אחוזתו ולא כל שדי אחוזתו לפכך אם הקדיש את כולם אין מוחרמין: 
  הלכה כה
אמר ר' אלעזר בן עזריה אם לגבוה אין אדם רשאי להחרים את נכסיו שחס המקום עליו על אחת כמה וכמה אדם חייב להיות חס על נכסיו: 
  הלכה כו
ר' אלעזר בן עזריה אומר הרי הוא אומר כי ירחיב ה' אלהיך את גבולך כאשר דבר לך וגו' אפשר שהבשר מבאיש בקדרה והלא תאיב לו הא אינו אומר ואמרת אוכלה בשר אלא לתיאבון יכול הוא לוקח מן השוק ואוכל תלמוד לומר וזבחת מבקרך ומצאנך ואכלת יכול שישחטם כולם ויעלם תלמוד לומר מבקרך ולא כל בקרך מצאנך ולא כל צאנך: 
  הלכה כז
וכן היה ר' אלעזר בן עזריה אומר מי שיש לו עשרה מנה מתעסק בירק בקדרה בכל יום עשרים מנה מתעסק ירק בקדרה ואלפס חמשים מנה ליטרא בשר מערב שבת לערב שבת מאה מנה ליטרא בשר בכל יום אף על פי שאין ראייה לדבר זכר לדבר שנ' ביום ההוא יחיה איש עגלת בקר ושתי צאן והיה מרוב עשות חלב יאכל חמאה ממאה לוג חלב יוצא לוג חמאה: 
  הלכה כח
ר' אומר הרי הוא אומר אשר יצוד ציד חיה או עוף אשר יאכל וג' והלא סופינו לרבות שירש ושלקח ושנתן לו במתנה הא אינו אומר ואמרת אוכלה בשר אלא בהזמנה הזאת: 
  הלכה כט
המקדיש חצי עבדו וחצי שפחתו הוא וכהן שותפין בו: 
  הלכה ל
חרמי כהנים שהקדישן להקדש המזבח או להקדיש בדק הבית לא עשה כלום אבל הקדיש המזבח שהקדישו לחרמי כהנים או להקדש המזבח לא עשה כלום אבל הקדש בדק הבית שהקדישו לחרמי כהנים או להקדש המזבח מה שעשה עשוי: 
  הלכה לא
חרמי כהנים אין להם פדיון ואין יוצאין ביובל חרמי ישראל רצו הבעלים לגאל הרשות ביד כהן חרמי ישראל כיון שבאו ליד כהן הרי הן כחולין לכל דבר: 
  הלכה לב
סתם חרמים להדיוט ומפורש לגבוה שנ' כל חרם קדשי קדשים הוא לי"י ר' יהודה בן בתירא אומר סתם חרמים לגבוה ומפורש להדיוט שנ' כשדה החרם: 
  הלכה לג
כהנים ולוים אין מחרימין דברי ר' יהודה ר' שמעון אומר כהנים אין מחרימין שחרמים שלהם לוים מחרימים שאין חרמים שלהן אמר ר' נראין דברי ר' יהודה בקרקעות כי אחוזת עולם הוא להם דבר ר' שמעון במטלטלין שאין חרמים שלהן: 
  הלכה לד
שלשה חרמים הן אך כל חרם אשר יחרים איש לי"י וגו' אלו חרמי כהנים כל חרם קדש קדשים הוא לי"י אלו חרמי גבוה כל חרם אשר יחרם מן האדם לא יפדה אלו חייבי מיתות בית דין:  תוספתא מסכת ערכין (צוקרמאנדל) פרק ה

תוספתא מסכת ערכין (צוקרמאנדל) פרק ה
  
 הלכה א
המוכר שדהו בשעת היובל אין מותר לגאול פחות משתי שנים של תבואה שנ' במספר שני תבואות ימכר לך היתה שנת שביעית או שנים בשני אליהו אינו עולה לו מן המנין נרה שנה אכלה שנה והבירא שנה עולה לו מן המנין ר' אלעזר אומר פעמים שיוכל לאכול הימנה שלש תבואות בשתי שנים כיצד הניחה ויצא היה בה תבואה לקצור וזיתים לבצור וענבים למסוק לא יאמר לו הניחה לפני מלאה כמה שהנחתיה לפניך מלאה אלא אוכל שנה אחת ומסתלק הקנים והזמירות ופירות שקמה בתוכה הרי הן כפירות: 
  הלכה ב
אילן שנקצץ או שיבש שניהן אסורין בו כיצד יעשה ימכר וילקח בהן קרקע ויאכל פירות מכרה לראשון במנה מכר לראשון ולשני במאתים אין מחשב אלא עם הראשון שנ' לאשר מכר לו: 
  הלכה ג
לראשון במאתים ומכר לראשון ולשני במנה אין מחשב אלא עם האחרון שנ' לאיש אשר בתוכה רצה אביו או אחיו או אחד מן הקרובין של ראשון לגאול הרשות בידו ושל שני אין שומעין לו: 
  הלכה ד
לא ימכור ברחוק ויגאל בקרוב ברע ויגאל ביפה לא ילוה ויגאל לחצאין ובהקדש מותר בכולן זה חומר בהדיוט מבהקדש: 
  הלכה ה
אמר ר' שמעון מפני מה בהדיוט לא דחק הכתוב שאם הגיע יובל ולא נגאל יוצא הוא לבעלים ביובל מפני מה בהקדש דחק עליו הכתוב שאם הגיע יובל ולא נגאלה חלוטה היא שדה להקדיש: 
  הלכה ו
אין אדם רשאי למכור שדה אחוזתו ולהניחם בפונדתו וליקח בהם בהמה ליקח בהם כלים וליקח בהם עבדים ולגדל בהם בהמה דקה אפילו לעשות בהם סחורה אלא אם כן יעני אם מכר הרי זה מכור: 
  הלכה ז
אין אדם רשאי למכור את בתו ולהניחם בפונדתו וליקח בהם בהמה וליקח בהם כלים וליקח בהם עבדים ולגדל בהן בהמה דקה ואפילו לעשות בהם סחורה אלא אם כן העני ואם מכר הרי זה מכור: 
  הלכה ח
אין אדם רשאי למכור את עצמו ולהניח בפונדתו וליקח בהם בהמה וליקח בהם כלים וליקח בהם עבדים ולגדל בהן בהמה דקה ואפי' לעשות בהן סחורה אלא אם כן העני ואם מכר הרי זה מכור: 
  הלכה ט
אמר ר' יוסי בר' חנינא בוא וראה כמה קשות אבקת של שביעית כיצד אדם עושה מלאכה בפירות שביעית התחיל מוכר מטלטליו שנ' וכי תמכרו ממכר לעמיתך לא הרגיש התחיל מוכר שדי אחוזתו שנ' כי ימוך אחיך ומכר מאחזתו לא באת לידו עד שמכר את ביתו שנ' ואיש כי ימכר בית מושב עיר חומה לא באת לידו עד שמכר את בתו שנ' ואיש כי ימכור את בתו לאמה לא באת לידו עד שלוה ברבית שנ' כי ימוך אחיך ומטה ונא' אל תקח מאתו נשך ותרבית לא באת לידו עד שמוכר את עצמו שנ' כי ימוך אחיך עמך ונמכר לך ולא לך אלא לגר שנ' ונמכר ולא לגר צדק אלא לגר תושב שנ' ונמכר לגר תושב אלא לעובד עבודה זרה שנ' או לעקר משפחת גר נעשה כומר לעבודה זרה: 
  הלכה י
המקדיש בית בבתי ערי חומה הרי זה גואל מיד וגואל לעולם לא גאלו צמת להקדש המוכר בית בבתי ערי חומה הרי זה גואל מיד גואל והולך כל שנים עשר חודש לא גאלו כל שנים עשר חדש צמת ללוקח מכרה לראשון ועמד הראשון ומכרה לשני הרי זה גואל מיד גואל והולך כל שנים עשר חודש לא גאלו כל שנים עשר חדש צמת לשני: 
  הלכה יא
המקדיש בית בבתי חצרים הרי זה גואל מיד גואל והולך לעולם גאלה אחר יוצא לבעלים ביובל: 
  הלכה יב
המוכר בית בבתי חצרים הרי זה גואל מיד גואל והולך לעולם שאם הגיע יובל ולא גאלה יוצא לבעלים ביובל בתי חצרים אף על פי שיש להם חומת גג אינו כבתי ערי חומה: 
  הלכה יג
עיר שנפלה חומתה כל המצות הזאת נהגת בה בנה בית חוצה לה נידון כבתי חצרים: 
  הלכה יד
בתי ערי חומה וחוצה לארץ הכל הולך אחר העקר ירשלם וערי מקלט ומעשר שני הכל הולך אחר הניף הבורגנין והמגדל והשובך שבתוכה הרי הן כבתי ערי חומה והדיריים והגנות והפרדסות שבתוכה ר' מאיר אומר הרי הן כבתי ערי חומה וחכמים אומרים הרי הן כשדות בית בנוי בחומה ר' יהודה אומר כאלו הוא בחוץ ר' שמעון אומר כאלו הוא בפנים: 
  הלכה טו
בתי בדין שפתחיהם לפנים וחללן לחוץ או פתחיהן לחוץ וחללן לפנים בית שמאי אומרים אין פודין בהם מעשר שני כאלו הם בפנים אין אוכלים בהם קדשים קלים כאלו הם בחוץ בית הלל אומרים מכנגד החומה ולפנים כלפנים מכנגד החומה ולחוץ כלחוץ אמר ר' יוסי זו משנת ר' עקיבא משנה הראשונה בית שמאי אומרים אין פודין בהם מעשר שני כאלו הם בחוץ ואין אוכלים בהם קדשים קלים כאילו הם בפנים בית הלל אומרים הרי הן כלשכות את שפתחה לפנים כלפנים את שפתחה לחוץ כלחוץ: 
  הלכה טז
אמר ר' ישמעאל בר' יוסי וכי אין לנו מוקפת חומה אלא אלו בלבד הרי הוא אומר ששים עיר כל חבל ארגוב וגומר כל אלה ערי בצורות חומה גבוהה וגו' אלא כיון שגלו ישראל לבבל בטלה מהן מצות ערי חומה וכשעלו מן הגולה מצא אלו שמוקפות חומה מימות יהשע בן נון וקדשום ולא אלו בלבד אלא כל שתביא לך במסורת שמוקפות חומה מימות יהשע בן נון כל המצוה הזאת נוהגת בה ושקדשום מכאן ואילך כל המצוה הזאת נוהגת בה: 
  הלכה יז
חומר בבתי ערי חומה שאין בשדה אחוזה ובשדי אחוזה שאין בבתי ערי חומה שבתי ערי חומה אין יוצאין ביובל אם לא גאלה כל שנים עשר חודש צמת ללוקח מה שאין כן בשדה אחוזה חומר בשדה אחוזה שהמקדיש שדה אחוזתו שלא בשעת היובל אין מותר ליגאל פחות משתי שנים יוצאין ביובל ובגרעון מה שאין כן בבתי ערי חומה: 
  הלכה יח
אין עושין שדה מגרש ולא מגרש שדה מגרש עיר ולא עיר מגרש ר' אלעזר אומר במה דברים אמורים בערי הלוים אבל בערי ישראל עושין שדה מגרש ומגרש שדה מגרש עיר ולא עיר מגרש כדי שלא יחריבו את ערי ישראל: 
  הלכה יט
לא יסתיר אדם את ביתו לעשותו גנה לא יטע אדם את חורבתו גנה מפני שהוא כמחריב את ארץ ישראל רבן שמעון בן גמליאל אומר נוטע אדם את חורבתו גנה שכך היא יישובה ר' אלעזר בנו של ר' יוסי הגלילי אומר אלפים אמה תחום ערי הלוים צא מהן אלף אמה מגרש נמצא מגרש והשאר שדות וכרמים:  תוספתא מסכת פרה (צוקרמאנדל) פרק א

תוספתא מסכת פרה (צוקרמאנדל) פרק א
  
 הלכה א
פר בן עשרים וארבעה חודש ויום אחד הרי זה פר שלם ור' אלעזר אומר נותנים לו שלשים יום אחר עשרים וארבעה חודש שכל מקום שנ' פר בן בקר בן שתי שנים פר סתם בן שלש שנים ועד בן חמש שנים ר' יוסי הגלילי אומר פרים בני שתים שנ' ופר בן בקר תקח לחטאת אמרו לו איני אומר שני אלא שני לראשון מה הראשון לא נאכל אף שני לא נאכל אמר ר' שמעון חטאת למה הוא דומה לפרקליט שנכנס לרצות רצה פרקליט ונכנס הדורון: 
  הלכה ב
רבי אומר מה תלמוד לומר ופר שני בן בקר תקח לחטאת אם ללמד שהם שנים הרי כבר נאמר ועשה את האחד חטאת ואת האחד עולה יכול תקדים עולה לחטאת בכל מעשה תלמוד לומר ופר שני בן בקר תקח לחטאת או פר שני בן בקר תקח לחטאת יכל תקדים עולה לחטאת בכל מעשה תלמוד לומר ועשה את האחד חטאת ואת האחד עולה לי"י הא כיצד דם חטאת קודם את דם העולה מפני שהוא מרצה איברי עולה קודמין את אימורי חטאת מפני שהן כליל לאישים: 
  הלכה ג
ר' שמעון אומר מה תלמוד לומר ופר שני בן בקר תקח לחטאת אם ללמד שהם שניים הרי כבר נאמר את האחד חטאת ואת האחד עולה לי"י אם כן למה נאמר ופר שני בן בקר תקח לחטאת יכול נאכלה חטאת הלויים תלמוד לומר שני שני לעולה מה עולה לא נאכלה אף חטאת לא נאכלה: 
  הלכה ד
כיוצא בו אמר ר' יוסי הבאים מהשבי הגולה הקריבו עולות לאלהי ישראל פרים שנים עשר על כל ישראל אילים תשעים ותשעה כבשים שבעים ושבעה וצפירי חטאת שנים עשר הכל עולה לי"י אפשר שהחטאת עולה אלא מה עולה לא נאכלה אף חטאת לא נאכלה וכן היה ר' יהודה אומר על עבודה זרה הביאום: 
  הלכה ה
ר' שמעון אומר כל מקום שנ' בתורה עגל סתם בן שנה ועגל וכבש בני שנה בן בקר בן שתי שנים שנ' קח לך עגל בן בקר לחטאת ואיל לעולה תמימים תמימים לשנים ותמימים מכל מום ר' יוסי אומר שלש כפרות מן פרים ושלש מן אילים ושלש מן שעירים ושלש מן פרים פר הבא על כל המצות ופר יום הכפורים ועגלה ערופה שלש מן אילים אשם ודאי ואשם תלוי וכבשה של יחיד שלש מן שעירים שעירי הרגלים שעיר של יום הכפורים ושעיר של נשיא: 
  הלכה ו
כבשים בני שנה האמורין בתורה שלש מאות וששים וחמשה כנגד ימות החמה דברי ר' וחכמים אומרים מאחד בניסן לאחד מניסן מתשעה באב לתשעה באב ונתעברה שנה נתעברה לו: 
  הלכה ז
שנה האמורה בבתי ערי חומה ושתים שבשדי אחוזה ושש שבעבד עברי ושאר כל השנים של בן ושל בת כולן מיום ליום של עולת חובת יחיד כשרות מיום שלשים והלאה ואף ביום שלשים ואם הקריבו ביום השמיני כשרות: 
  הלכה ח
ר' אלעזר אומר הפסח אינו כשר אלא מיום שלשים והלאה זה הכלל שאמר ר' אלעזר כל שנאמר בו בן שנה כשר מיום שנכנס והלאה ואם הקריבן ביום השמיני כשר בכור שנולד בו מום שוחטו ואוכלו ואפילו בן יומו:  תוספתא מסכת פרה (צוקרמאנדל) פרק ב

תוספתא מסכת פרה (צוקרמאנדל) פרק ב
  
 הלכה א
ר' אליעזר אומר אין ניקחת מן הגויים אמרו לו מעשה ולקחוה מבין הגויים בצידן ודומא היתה נקראת ר' יהודה אומר משמרין אותה שלא לעבוד בה כל עבודה אמרו לו אם כן אין לדבר סוף הרי היא בחזקתה כשרה ר' מאיר אומר פרה שגלגלי עיניה שחורין אם אין פרה אחרת כיוצא בה פסולה: 
  הלכה ב
ניטלו קרניים וטלפיים והזכר עמהן פסולה יוצא דופן פסולה ור' שמעון מכשיר אתנן ומחיר פסולה ור' אליעזר מכשיר שנ' לא תביא אתנן זונה ומחיר כלב בית י"י אלהיך אין זו ביאה לבית: 
  הלכה ג
כל עבודות שחייבין עליהן במוקדשין פסולה בפרה הכניסה לרבקה ודשה עם אמה כשרה ואם בשביל שתניק ותדוש פסולה זה הכלל כל שלצורכה כשרה לצורך אחר פסולה: 
  הלכה ד
העול פוסל לעבודה ושלא לעבודה נפדות על כל פסול מתה תפדה שחטה תפדה מצא אחרת נאה הימנה תפדה שחטה על גבי מערכתה אינה ניפדית עולמית אם מתרומת הלשכה היתה באה דמיה נופלין לתרומת הלשכה: 
  הלכה ה
חומר בפרה שאין במוקדשין ובמוקדשין שאין בפרה שהעגלה שנים פוסלות בה ועבודה פוסלת בה מה שאין כן במוקדשין חומר במוקדשין שהמוקדשין אין נפדין אלא על מום קבוע ואין יוצאין לחולין לגוז ולעבוד והגוזז והעובד בהן הרי הוא לוקה את הארבעים מה שאין כן בעגלה: 
  הלכה ו
חומר בפרה שאין בעגלה ובעגלה שאין בפרה שהפרה אינה כשרה אלא אדומה ומומין פוסלין בה ושעשה עמה מלאכה פסולה מה שאין כן בעגלה חומר בעגלה שהעגלה שנים פוסלות בה מה שאין כן בפרה: 
  הלכה ז
היו בה שתי שערות שחורות או לבנות בתוך גומא אחת פסולה בתוך שתי גומות כשרה ר' יהודה אומר אפילו בתוך שתי גומות והן מוכיחות זו את זו פסולה היו בה שתי שערות עיקרן מאדים וראשן משחיר ר' יוסי בן המשולם אומר מספר את העליון ואינו חושש משום גוזז:  תוספתא מסכת פרה (צוקרמאנדל) פרק ג

תוספתא מסכת פרה (צוקרמאנדל) פרק ג
  
 הלכה א
מה בין כהן השורף את הפרה לכהן של יום הכפורים כהן של יום הכפורים הפרשתו בקדושה ואחיו הכהנים נוגעין בו כהן השורף את הפרה הפרשתו בטהרה ואין אחיו הכהנים נוגעין בו חוץ מן המסייעין אותו מפני שהוא מזה: 
  הלכה ב
חצרות היו בנויות בירושלם על גבי הסלע ותחתיהן חלל מפני קבר התהום ומביאין נשים מעוברות ויולדות שם ומגדלות שם בניהן עד שיהיו בני שמונה עשרה שנה ומביאין שורים ועל גביהן דלתות ותינוקות יושבין על גביהן ר' יהודה אומר שוורים שכריסן רחבה כדי שלא יהו יוצאות רגלי התינוקות ומטמאות בקבר התהום והכל שוין שהתינוקות צריכות טבילה: 
  הלכה ג
אמרו לפני ר' עקיבה משום ר' ישמעאל כוסות של אבן היו תלויות בקרני שוורים כיון ששוורים שחו לשתות נתמלאו הכוסות אמר להם אל תתנו מקום למינין לרדד אחריכם: 
  הלכה ד
באו לשער היוצא מעזרת נשים לחיל וקליליות של אבן היו קבועין בכותל מעלות של עזרת נשים וכסייהן של אבן נראין לחול ובתוכן אפר מכל פרה ופרה שהיו שורפין שנ' והיתה לעדת בני ישראל למשמרת למי נדה חטאת היא: 
  הלכה ה
מכה את הזכר נרתע לאחריו ואפר נשלך נוטל ומקדש ומזה שמשפך מעשים אלו עשו כשעלו מן הגולה דברי ר' יהודה ר' שמעון אומר עפרן ירד עמהן לבבל ועלה אמרו לו והלא נטמא בארץ העמים אמר להם לא גזרו טומאה בארץ העמים אלא לאחר שעלו מן הגולה: 
  הלכה ו
ר' ישמעאל בן פיאבי הורה שתיים אחת בטבול יום ואחת במערבי שמש זו שנעשת בטבול יום היום היו דנין עמו ועליהן אמר' לו מעשר נאכל בטבול יום ותרומה נאכלת במערבי של שמש מעשר שנאכל בטבול יום כל שכן הוסיפו לו קדושה קדשי קדשים נאכלין לפנים מן הקלעים וקדשים קלים חוץ לקלעים קדשים קלים שנאכלין חוץ לקלעים כל שכן הוסיפו להן קדושה קדשי קדשים נאכלין ליום אחד וקדשים קלים לשלשה ימים קדשים קלים שנאכלין לשלשה ימים כל שכן הוסיפו להן קדושה אמרו לו אם מקיימין אנו אותה מוציאין אנו שם רע על הראשונים שהיו אומרים טמאות היו גזרו עליה ושפכה וחוזר ועשה אחרת בטבול יום: 
  הלכה ז
כבש היו עושין מהר הבית להר המשחה כיפין על גבי כיפין וכיפה כנגד האוטם מפני קבר התהום ר' אליעזר אומר לא היה שם כבש אלא עמודים של שיש היו קבועין וכלונסאות של ארז על גביהן והפרה לא היתה צריכה לצאת בכבש ומטמאין היו הכהן השורף את הפרה מפני הצדוקין שלא יהו אומרים במעורבי השמש נעשית: 
  הלכה ח
ומעשה בצדוקי אחד שהעריב שמשו ובא לשרוף את הפרה וידע בו רבן יוחנן בן זכאי ובא וסמך שתי ידיו עליו ואמר לו אישי כהן גדול מה נאה אתה להיות כהן גדול רד טבול אחד ירד וטבל ועלה אחרי שעלה צרם לו באזנו אמר לו בן זכאי לכשאפנה לך אמר לו כשתפנה לא שהה שלשה ימים עד שנתנוהו בקבר בא אביו לפני רבן יוחנן בן זכאי אמר לו נפנה בני: 
  הלכה ט
מקום גיתה ומערכתה ובית הטבילה היו חלולין מפני קבר התהום כפתוה בחבל של מגג ונתנוהו על גבי המערכה ויש אומרים מיכני היתה עולה ר' אלעזר בן יעקב אומר כבש עושין לה שהיתה עולה בה ראשה בדרום ופניה במערב: 
  הלכה י
כיצד היה עושה שוחט בימינו ומקבל בשמאלו ומזה באצבע הימנית ואם שינה פסול ר' יהודה אומר בימינו היה שוחט ונותן את הסכין לפניו או לזה שעומד בצדו ומקבל בימינו ונותן בשמאלו ומזה באצבעו הימנית ואם שינה פסול נתן בידו כשהוא מזה בין חוץ לגתה בין חוץ למערכתה פסול ר' אליעזר בן יעקב אומר חוץ לגיתה פסולה חוץ למערכתה לא יחזיר ואם החזיר כשר ואם הוציא הדם שבידו והחזירו כשר: 
  הלכה יא
פקע מעורה ומשערה ומבשרה חוץ לגיתה יחזיר ואם לא החזיר פסול חוץ למערכתה הרי זה מרבה עליו עצים ושורפו במקומו ר' אלעזר אומר כזית מעכבה פחות מכזית אין מעכבה: 
  הלכה יב
פקע מקרנה ומטלפה ומפרסה אין צריך להחזיר שאין זבח שאין מעכבה בחייה אין מעכבת בשרפתה ר' אלעזר בר' צדוק מוסיף השליך והשליך והשליך והם אמרו לו הן והן והן שלש פעמים על כל דבר ודבר בין שקרעה ביד בין שקרעה בסכין ובין שנקרעה מאיליה ובין שהשליך לתוך גופה ובין שהשליך לתוך שרפתה ובין שהשליך שלשתן כאחד שלשתן זה אחר זה כשרה נתנן עד שלא יצאתה האור ברובה או משנעשית אפר פסולה: 
  הלכה יג
נטל עצם או שחור וקדש בו הרי זה לא עשאה כלום אם יש עליו אבק כל שהוא אם מגופה כותשו ומקדש בו כשר: 
  הלכה יד
וחולקין אותו לשלשה חלקים אחד נתן בחייל ואחד נותן בהר המשחה אחד מתחלק לכל המשמרות זה שמתחלק לכל המשמרות היו ישראל מזין הימנו זה שנתן בהר המשחה היו כהנים מקדשין זה שנותן בחיל היו משמרין שנ' לעדת בני ישראל למשמרת:  תוספתא מסכת פרה (צוקרמאנדל) פרק ד

תוספתא מסכת פרה (צוקרמאנדל) פרק ד
  
 הלכה א
פרה אינה נפסלת בלינה ואפילו שחטה היום ושרפה למחר הרי זו כשרה הזה בלילה הזאתו פסולה ואפילו כולן ביום ואחת בלילה הזאתו פסולה הזה בכלי הזאתו פסולה ואפילו כולן ביד ואחת בכלי הזאתו פסולה הזה בשמאל הזאתו פסולה ואפילו כולן בימין ואחת בשמאל הזאתו פסולה: 
  הלכה ב
הזו שבעה כהנים כאחד הזאתן פסולה זה אחר זה הזאתו כשרה הזאות שבפרה שהיזן שלא לשמן או שאינן מכוונת או שחיסר אחת מהן או שטבל אחת והזה שתיים שתיים והזה אחת הרי אלו פסולות: 
  הלכה ג
שמונה מתוך שבעה אם הוא כהן שעשה עמה מלאכה פסולה ואם כהן אחר כשרה שרפה אונן ומחוסר כפרה כשרה ר' יוסף הבבלי אומר אונן כשרה מחוסר כפרה פסולה: 
  הלכה ד
שרפה שלא רחוץ ידים ורגלים פסולה ור' אלעזר ור' שמעון מכשירין שנ' בבואם אל אוהל מועד ירחצו מים ולא ימותו הא אין קידוש ידים ורגלים אלא לפנים: 
  הלכה ה
ר' יוסי הגלילי אומר עולות שהקריבו אבותינו על הר סיני אין בהם הפשט ונתוח שאין הפשט וניתוח אלא ממתן תורה ואילך: 
  הלכה ו
שריפת פרה והזאותיה בכהן גדול ושאר כל מעשיה בכהן הדיוט שנ' ונתתם אותה אל אלעזר הכהן אותה באלעזר שהוא סגן ושאר כל הפרות בכהן הדיוט דברי ר' מאיר ר' יוסי בר' יהודה ור' שמעון ור' אלעזר בן יעקב אומרים אותה באלעזר שהוא סגן ושאר כל הפרות אפילו בכהן גדול מצותה בארבעה בגדי לבן של כהן הדיוט עשאה בבגדי זהב ובבגדי חול פסולה: 
  הלכה ז
שאלו תלמידיו את רבן יוחנן בן זכאי פרה במה נעשית אמר להם בבגדי זהב אמרו לו למדתנו בבגדי לבן אמר להם יפה אמרתם ומעשה שעשו ידי וראו עיני ושכחתי וכששמעו אזני על אחת כמה וכמה לא שלא היה יודע אלא שהיה מבקש לזרז את התלמידים ויש אומרים הלל הזקן שאלו לא שלא היה יודע אלא שהיה מבקש לזרז את התלמידים שהיה ר' יהשע אומר השונה ואינו עמל כאיש זורע ולא קוצר הלמד תורה ושכח דומה לאשה היולדת וקוברת ר' עקיבא או' זמר בי תדירה זמר: 
  הלכה ח
אין שורפין שתי פרות בגת אחת משנעשת אפר מביא אחרת שורף על גבה ואינו חושש שרפה שני חצאין זו אחר זו אמר ר' אומר אני בזו שהיא כשרה: 
  הלכה ט
פרה שאירע בה פסול לפני פסולה מטמא בגדים אחר פסולה אינו מטמא בגדים ר' שמעון אומר בין לפני פסולה בין לאחר פסולה אין מטמא בגדים מפני שהיא נידונת על שם סופה אמר ר' שמעון מצאתי חנינא בן גמליאל בצדון ואמר לי פרה שאירע בה פסול מהו אמרתי לו לפני פסולה מטמא בגדים אחר פסולה אין מטמא בגדים אמר לי והלא משמך אמר לי ר' אלעזר בין לפני פסולה בין לאחר פסולה מטמא בגדים מפני שהיא נידונת על שם סופה אמרתי לו לא אמרתי אלא בין אמרתי בין לא אמרתי נראין דברי: 
  הלכה י
לעולם מרבין לה עצים אמר ר' יהודה אף כשהיו מרבים לא היו מרבים אלא חבילי אזוב שאפרן יפה ומרובה: 
  הלכה יא
כל מעשה פרה ביום חוץ מאסיפת האפר והמלוי והקדוש כל מעשיה בכהנים חוץ מאסיפת האפר והמלוי והקדוש והזאה לעולם ביום אין ממלאין ואין מקדשין ואין מזין ממנה עד שתעשה אפר כל מעשיה מלאכה פוסלת בהן חוץ מאסיפת אפרה והזאה מימיה: 
  הלכה יב
שש מעלות בחטאת ממלאין ומקדשין מי חטאת בכל מקום מזין מי חטאת ואפר חטאת בכל מקום עם הארץ שאמר טהור אני לחטאת מקבלין הימנה כלים הללו טהורין לחטאת מקבלין הימנו טבל להזאה ולא הזה אוכל בתרומות לערב ראו בידו מי חטאת ואפר חטאת עושין על גביו טהרות ועל גבי בגדיו ועל גבי סנדליו: 
  הלכה יג
עם הארץ שהביא כלים לחטאתו חבר לוקח ממנו לחטאתו ולתרומתו הביא לתרומתו אין חבר לוקח ממנו לחטאתו ולתרומתו חבר שאמר לעם הארץ הבא כלים לחטאתי חבר לוקח ממנו לחטאתו ולתרומתו הביא לתרומתו אין חבר לוקח ממנו לחטאתו ולתרומתו הביא לחטאתו ולתרומתו של חטאתו חבר לוקח ממנו בין לו ובין לאחר ובלבד שלא יערים ואם הערים הרי אלו טמאין ושל תרומה אין חבר לוקח ממנו לחטאתו ולתרומתו: 
  הלכה יד
עם הארץ שאמר כלים הללו הבאתי לחטאתי ונמלכתי עליהן לתרומתי הואיל ונתיחדו ברשות עם הארץ שעה אחת הרי אלו טמאין:  תוספתא מסכת פרה (צוקרמאנדל) פרק ה

תוספתא מסכת פרה (צוקרמאנדל) פרק ה
  
 הלכה א
המביא כלי חרס לחטאת טבל ולן עם הכבשן לן עד שלא טבל ר' מטמא ר' יוסי בר' יהודה אומר לן ואחר כך טבל אם לא היתה בחזקת המשתמר טמא לתרומה פותח כבשן ונוטל מצאו פתוח או שנפתח אחד מהן ר' שמעון אומר מן הסדר השני ר' יוסי אומר מן הסדר השלישי ר' שמעון בן יהודה אומר משום ר' שמעון בית שמאי או' מן סדר השלישי ובית הלל או' מן הסדר השני וזו משנה הראשונה רבותינו אומרים פותח ונוטל ואינו נמנע והחבר בא אפילו לאחר שלשה ימים ונוטל: 
  הלכה ב
גילה חפאים ומצא אבק על גבי כלים הרי זה נוטל מהן אחד כולן ברשות עם הארץ מקום ששם משקעין את הנאות בטיט הלבן והחבר עומד על שיקעו העמוד שעומד עליו אינו טמא אלא אותו עמוד בלבד: 
  הלכה ג
החבר עומד מלמעלה ועם הארץ מלמטה שולח ונותן לו נאמן עם הארץ לומר לא טמאתי מפני שהיא בחזקת המשתמר: 
  הלכה ד
מלא דלי לשתות חשב עליו עד שלא הגיע למים וערה צריך לנגב אם משהגיע למים חשב עליו מערה ואין צריך לנגב רבן שמעון בן גמליאל אומר אף אין צריך לערות: 
  הלכה ה
שלשל דלי למלאות ונפסק החבל מידו אם עד שלא הגיע למים חשב עליו מערה וצריך לנגב עודהו במים וחשב עליו מערה ואין צריך לנגב רבן שמעון בן גמליאל אומר אף אין צריך לערות: 
  הלכה ו
שפופרת שחתכה לחטאת ר' אליעזר אומר יטמא ואין צריך להטביל ור' יהשע אומר יטמא ויטבל כנס לתוכה מי חטאת ואפר חטאת אם עד שלא יטבילנה טמא ומעשה באחד שחתך שפופרת בבית שערים והיה ר' שמעון מטהר וחכמים מטמאין: 
  הלכה ז
הכל כשרין לקדש חוץ מן החרש שוטה וקטן ור' יהודה מכשיר בקטן ר' ישמעאל בנו של ר' יוחנן בן ברוקה אומר חרש שוטה וקטן שקדשו ואחרים רואין קדושן כשר טומטום קדושו פסול מפני שהוא ספק ערל והערל פסול לקדש אנדרוגינוס קידושו כשר ור' יהודה פוסל מפני שהוא ספק אשה ואשה פסולה לקודש: 
  הלכה ח
שולי כלי עץ כלי עצם וכלי זכוכית אין מקדשין בהן קרדן ושפן ועשאן כלים מקדשין בהן מגופת שהתקינה לכלי כשרה לקדש בה ביצת הנעמית כשרה לקדש בה החוקק באמת המים בין בית הקבלה אף על פי שתלשוהו המים וחברוהו אין ממלאין בה ואין מקדשין בה ואין מזין ממנה ואינה צריכה צמיד פתיל ואין פוסלת את המקוה תלשה וחיברה וחישב עליה אחר תלישתה ממלאין בה ומקדשין בה ומזין הימנה וצריכה צמיד פתיל ופוסלת את המקוה: 
  הלכה ט
מעיין היורד למכתשת ומבקש לקדש בה מפסיק ומנגב וחוזר וממשיך אמת המים ומקדש שוקעת שגממיות סובבות אותה אם היו מעורבות כשפופרת הנוד קדוש אחד לכולן ואם לאו צריכה קדוש לכל אחד ואחד ר' יהודה אומר משום ר' אליעזר עשה לה עטרה של טיט כדי שילכו מים לשם בין שניטלת עמה ובין שאין ניטלת עמה כשרה השוקת שבטיט אם ניטלת עמה כשרה ואם לאו פסולה: 
  הלכה י
שתי אבנים שהקיפן זו לזו ועשאן שוקת וכן שתי ערבות וכן השוקת שנחלקה אמר ר' יוסי בזו הלכה קפצתי לפני ר' עקיבא ואמרתי לפניו שתיהן אינן מקודשות שהמים שבסדק אינן אגודין ככלי ואם נגע בספוג שהמים חוצה לו פסולה ואם לא נפל לתוך מקודשין נוטלו וסוחטו והמים כשרין:  תוספתא מסכת פרה (צוקרמאנדל) פרק ו

תוספתא מסכת פרה (צוקרמאנדל) פרק ו
  
 הלכה א
ההולך לקדש הרי זה נוטל מפתח ופותח וקרדום וחופר וסולם ומוליך ממקום למקום וכשר מפני שהוא עוסק עם הקדוש ואם משהוציא את האפר הגיף את הדלת אחריו פסול מפני שעשה עמו מלאכה קרסם עלי זית אם בשביל שיכנס בשפופרת כשר אם בשביל שתחזק אפר הרבה פסול זקפה בארץ או שנתנה לעומדין בצדו אם יש שם שומרים כשר אין שם שומרים פסול: 
  הלכה ב
נטל את האפר וראהו שהוא מרובה והחזירו כשר נתן את האפר ראהו שהוא מרובה נטל הימנו והולך ומקדש במקום אחר נשבה הרוח את האפר ונתנתו על גבי המים מנגבו ומקדש בו וכשר נתנו לקדש ר' מאיר ור' שמעון אומרים מנגב ומקדש וחכמים אומרים כל שנגע במים אין מקדשין בו: 
  הלכה ג
זלוף בידו וברגלו ובחרסין של שוקת כשר מפני שנתמלאו בכלי נתן את האפר ואחר כך נתן את המים פסול ור' שמעון מכשיר מודה ר' שמעון שאם נתן את המים ואחר כך נתן את האפר וראוהו שהוא מרובה והוסיף עליו מים אחרים וצריך קדוש שני שאין מי חטאת עושין מי חטאת אלא מתן אפר: 
  הלכה ד
היה עומד ומקדש והרתיח או שעף או שדחאו חברו או שדחאו הרוח ובא אחר וקדש הרי זה פסול שנ' ולקחו לטמא עד שיהא מתכוין למלוי לקדוש ולהזאה מלא לעצמו באחת ידו ועשה מלאכה באחת ידו וקדש לעצמו באחת ידו מילא וקדש קדש ומילא לעצמו בשתי ידיו כאחת כולן פסולין מלא לאחר באחת ידו ועשה מלאכה באחת ידו קדש לאחד באחת ידו ועשה מלאכה באחת ידו מלא וקדש קדש ומלא לאחד בשתי ידיו כאחת אם לו כשר אם לאחר פסול: 
  הלכה ה
אמר ר' שמעון אימתי בזמן שיש שם שומרין אין שם שומרין קדוש לאחרים כקדוש לעצמו מלא לעצמו בשתי ידיו כאחת בקדש אחד פסול בשני קידושין כשרין קדש לעצמו בשתי ידיו כאחת בקדוש אחד כשר ובשני קדושין פסול מילא וקידש קידש ומילא בשתי ידיו כאחד שניהן פסולין מלא לאחד בשתי ידיו כאחת קדוש אחד כשר בשני קדושין פסול קדש לאחד בשתי ידיו כאחד בין בקדוש אחד בין בשני קדושין כשר מלא וקדש קדש ומילא בשתי ידיו כאחת הקידוש כשר והמילוי פסול זה הכלל כל מלאכה שיש עמה מלוי בין לו ובין לאחר פסול ושאין עמה מלוי מלאכה שלו פסול ושל אחר כשר: 
  הלכה ו
כל דבר שבידו ועשה מלאכה בין שיש שם שומרין ובין שאין שומרין פסול דבר שבידו ולא עשה מלאכה אם יש שם שומרין כשר אין שם שומרין פסול מלא לו ולאחר בשתי ידיו כאחת כולן פסולין קדש לו ולאחר בשתי ידיו כאחת שלו פסול ושל אחר כשר מלא לו וקדש לאחר בשתי ידיו כאחת שלו פסול ושל אחר כשר קדש לו ומלא לו לאחר בשתי ידיו כאחת שניהן פסולין: 
  הלכה ז
מלא לעצמו בשתי ידיו זה אחר זה הראשון פסול והשני כשר קדש לעצמו בשתי ידיו זה אחר זה הראשון כשר והשני פסול מלא וקדש לעצמו בשתי ידיו זה אחר זה שניהן פסולין קדש ומלא לעצמו בשתי ידיו זה אחר זה שניהן כשרים מלא לאחר בשתי ידיו זה אחר זה קדש לאחר זה אחר זה בשתי ידיו מלא וקידש קידש ומילא לאחר בשתי ידיו זה אחר זה כלן כשרין: 
  הלכה ח
מלא לו ולאחר בשתי ידיו זה אחר זה שלו פסול ושל חברו כשר קדש לו ולאחר בשתי ידיו זה אחר זה שלו כשר ושל אחר פסול מלא לו וקדש לאחר בשתי ידיו זו אחר זו שניהן פסולין קדש לו ומילא לאחר בשתי ידיו זו אחר זו שניהן כשרין מלא לי ומלא לך קדש לי וקדש לך כולן כשרים מלאם לי וקדשם לי אמלאם לך ואקדשם לך כולן פסולין מלא לי ומלא לך קדש לי וקדש לך הראשון והאחרון פסול והאמצעי כשר מלא לי ואמלא לך קדש לי ואקדש לך הראשון והאחרון כשר והאמצעי פסול ואם יש שם שומרין כולן כשרין:  תוספתא מסכת פרה (צוקרמאנדל) פרק ז

תוספתא מסכת פרה (צוקרמאנדל) פרק ז
  
 הלכה א
יחיד שמלא חמש חביות לקדש קדוש אחד היה מוצא כל אחת ואחת ושופך אף על פי שהגיף את הדלת אחריו כשר מפני שהוא עוסק עם הקדוש ואם משהוציא את האחרונה והגיף את הדלת אחריו פסול מפני שעשה עמו מלאכה ואם יש שם שומרים לא פסל אלא מה שבידו בלבד לקדשן: 
  הלכה ב
חמשה קדושין היה מוצא כל אחד ושופך אם יש שם שומרים זו שהגיף את הדלת עמה כשרה זו שלא הגיף הדלת עמה פסולה היתה חביתו מונחת לפניו ואמר לו חברו תן לי ונתן לו שניהן פסולין ואם אמר לו טול לך שלו פסול ושל אחר כשר היו לפניו שתי חביות ואמר לו לחברו תן לי ונתן לו שלו פסול ושל אחר כשר ואם אמר טול לך שניהן כשרין: 
  הלכה ג
הממלא לו ולחטאת ממלא את שלו תחלה וקושרו באיסל ואחר כך ממלא את של חטאת היה ממלא לשתות ואי אפשר לו אלא אם כן היו שניהן באיסל בין שמלא את שלו תחלה ואחר כך מלא את של חטאת בין שמלא את של חטאת תחלה ואחר כך מלא את שלו נתן שלו לאחריו ושל חטאת לפניו ואם נתן של חטאת לאחריו פסול: 
  הלכה ד
המוליך את החבל לבעלים כדרכו כשר ושלא כדרכו פסול הלכה זו עלו עליה בני אסייה שלשה רגלים ליבנה ברגל השלישי הכשירו להן הוראות שעה אמר ר' יוסי לא לזה הורו אלא למעלה את החבל וחזר ובנאו באחרונה הורו לו שהוא כשר לשעבר ופסול לעתיד לבוא: 
  הלכה ה
מי שהיה הוא ומימיו באוהל המת ומימיו מקפין צמיד פתיל כשם שהוא טהור כך מימיו טהורין הוא מבפנים ומימיו מבחוץ כשם שהוא טמא כך מימיו טמאין הוא מבחוץ ומימיו מבפנים כשם שהוא טהור כך מימיו טהורין אמר ר' שמעון ולזה אמור לו שמור עצמך שיהו מימיך טהורין: 
  הלכה ו
מי שהיו מימיו על כתפיו מיאנה בפניו וחלצה בפניו והרצה סלע לאחר והראה דרך לאחר אם עמד פסול אם לא עמד כשר אמר ר' יהודה זה הכלל דבר שהוא משום מלאכה בין שעמד בין שלא עמד פסול דבר שאינו משום מלאכה עמד פסול לא עמד כשר: 
  הלכה ז
ר' אליעזר אומר המוסר את מימיו לטמא ועשו בעלין מלאכה פסולין ר' יהודה אומר משמו עשה טמא מלאכה כשרין מפני שהן ברשות הבעלים עשו הבעלין מלאכה פסולין מפני שהן ברשות הטמא ר' יוסי אומר הפורץ על מנת לגדור והתנה אף על פי שגדר כשר וכן היה ר' יוסי אומר האוכל על מנת לקצץ והתנה עמו אף על פי שקצץ כשר: 
  הלכה ח
השורף את הפרה ופרים והמשלח את השעיר מטמאין בגדים פרה ופרים ושעיר המשתלח עצמו אין מטמאין בגדים אבל מטמאין אוכלין ומשקין דברי ר' מאיר וחכמים אומרים פרה ופרים הנשרפין מטמאין אוכלין ומשקין שעיר המשתלח אין מטמא אוכלין ומשקין מפני שהוא חי ואין חי מטמא אוכלין ומשקין: 
  הלכה ט
ר' שמעון אומר פרה מטמאה אוכלין ומשקין שהיתה לה שעת הכושר פרים הנשרפים ושעירים הנשרפין אין מטמאין אוכלין ומשקין שלא היתה להם שעת הכושר ר' יהודה אומר פרה כיון ששחטה מטמא במשא כאפרה:  תוספתא מסכת פרה (צוקרמאנדל) פרק ח

תוספתא מסכת פרה (צוקרמאנדל) פרק ח
  
 הלכה א
יש כאן שהוא אומר מטמאך לא טימאני ואתה טימאתני כיצד גסטרה שמלאה משקין טהורין וגסטרה טמאה כפויה על פיה צפו משקין מן התחתונה נטמאה באויר העליונה וחזרו וטמאו את התחתונה הרי זה אומר מטמאך לא טמאני ואתה טמאתני: 
  הלכה ב
זב שישב על גבי אבן מטמא האוכלין והמשקין שתחתיו טהורין משכב ומושב שתחתיו טמאין הרי זה אומר מטמאיך לא טמאני ואתה טמאתני ר' יהודה אומר יש כאן שהוא אומר מטמאיך לא טמאני ואתה טמאתני כיצד קערה שהיא מלאה משקין טהורין ואחורה טמאין ונתונה על גבי טבלא וככר התרומה כרוך על גבי הטבלא וצפו משקין מתוכה ונגעו באחוריה נטמאו וטמאו הטבלא וחזרה הטבלא וטמאה את הככר הרי זה אומר מטמאך לא טמאני ואתה טמאתני: 
  הלכה ג
יש כאן שהוא אומר טמאני וטמאתיו כיצד טבול יום שהיה בידו קמח של תרומה ומשקין של חולין טהורין ובללן זה בזה טמאין הרי זה אומר טמאני וטמאתיו קדרה שהיא מלאה משקין טהורין ותורמוסין טמאין פחותין מכביצה נתונין בתוכה נפחתו ונעשו כביצה טמאין הרי זה אומר טמאני וטמאתיו: 
  הלכה ד
ויש כאן שהוא אומר טמאני טהרתיו כיצד מטלת שתלאה על הקופה מטמא אחד ופוסלת אחר הפרישה מן הקופה הקופה מטמא אחד ופוסלת אחד ומטלית טהורה הרי זה אומר טמאני וטהרתיו: 
  הלכה ה
ויש כאן שהוא אומר טהרתיו וטמאתיו כיצד מקוה שיש בו ארבעים סאה מכוונת ירד וטבל בתוכן הוא טהור ומקוה טמא זה אומר טהרתיו וטמאתיו: 
  הלכה ו
ויש כאן שהוא אומר טהרני וטהרתיו כיצד תיבה שהיא טמאה טמא מת והביא מסמר שהיה טמא וקבעו בה טהורה התיבה וטהור המסמר הרי זה אומר טהרני וטהרתיו טהור שהזה על הטמא טהר המזה וטהר הטמא הרי זה אומר טיהרני וטיהרתיו שלשה מקואות בזה עשרים ובזה עשרים ובזה עשרים סאה מים שאובין מן הצד ירדו שלשה וטבלו בהן ונתערבו המקואות טהורין הטובלין טהורין הרי זה אומר טהרני וטהרתיו:  תוספתא מסכת פרה (צוקרמאנדל) פרק ט

תוספתא מסכת פרה (צוקרמאנדל) פרק ט
  
 הלכה א
כל הנהרות פסולין לקדש מהן מי חטאת מודה ר' יהודה במעיין היוצא משני מקומות וחוזר ומתערב במקום אחר כשר וכן היה ר' יהודה אומר ממלא אדם חבית ממעיין זה וחבית ממעין זה ונותנן בשוקת אחד ומקדש: 
  הלכה ב
וכן היה ר' יהודה אומר ממלא אדם צלוחית מחבית זו וצלוחית מחבית זו ונותן בשוקת אחת ומקדש וכן היה ר' יהודה אומר יורדת הצלמון אסורה מפני שכזבה בשעת פולמוס אמרו לו כל מימי בראשית כזבו בשעת פולמוס שילוח היה נמלה מהלכת בו אבל מעיין שהיה יוצא שנה זו מצד אחד ושנה זו מצד אחר או שהיה רבה מימות הגשמים ונתמעטו בימות החמה כשר: 
  הלכה ג
הכל שוין בבאר שירד לתוכה שטף של גשמים שהוא צריך להמתין לכמות שהיו מעיין שיצא בתחלה צריך לבדק דברי ר' יהודה וחכמ' אומ' אין צריך היתה מונחת חבית לפניו ויורד לתוכה שטף של מימי גשמים פסול ירד לתוכה טל פסול ירד בה טל בלילה ר' אליעזר אומר יניחנה בחמה והטל עולה וחכמ' או' אין הטל עולה אלא מן הפירות בלבד: 
  הלכה ד
מי חטאת שנפלו לתוכן מי מעיין ומי מקוה ומי פירות אם רוב מי חטאת מטמאין במשא אם רוב מי פירות אין מטמאין במשא מחצה על מחצה מטמאין במשא בין כך ובין כך פסול להזות מהן: 
  הלכה ה
אמר רבי אם כדברי ר' אליעזר הזאה כל שהוא כשרה חציה מן הכשר וחצייה מן הפסול הזאה מטהרת בכל שהוא: 
  הלכה ו
נפל לתוכן עכשוב שיבאו ביכאי דגה וצפרדע ונתבקעו ונשתנו הרי הן פסולין לא נתבקעו ולא נשתנו מראיהן כשרין ר' יהודה אומר אף על פי שלא נתבקעו ולא נשתנו מראיהן פסולין מפני שהן מודין והכל מודים בחגב שהוא פסול מפני שהוא מוריד והכל מודים בפקיעתה שאינה פוסלת ר' יוסי ור' שמעון אומרים נראין דברי רבן גמליאל בנחש וכדבריו אנו מורים אמר ר' יוסי והלא אין דברי ר' אליעזר בפרה אלא להקל שר' אליעזר אומר כשיטה ור' יהשע אומר כשישתה מפני שהיא משקה פיו ואם גירגר כשר: 
  הלכה ז
מי חטאת שנשתנו מראיהן מחמת עצמן כשר מחמת עשן או שנפל לתוכו סטיס קוץ ופואה פסול זה הכלל כל הפוסל בשינוי מראה במעיין פוסל בצלוחית: 
  הלכה ח
אפר חטאת שנשתנו מראיו מחמת עצמן ומחמת עשן כשר נשתנו מחמת אבק או שנפל לתוכן סיד וגפסיס פסול מי חטאת שהגלידו וחזרו ונימוחו כשרים המחן באויר פסול ובחמה כשר ר' אליעזר בר' צדוק אומר דבר שמטבילין בו לשבת כשר ודבר שאין מטבילין בו לשבת לחטאת פסול המים הנמשכין והנמרצין פסולין: 
  הלכה ט
לא יטול אדם מי חטאת ואפר חטאת ויהא רכוב על גבי חברו או על גבי בהמה מקום שאין רגליו נוגעות בארץ אבל מעבירין הוא בגשר אחד הירדן ואחד כל הנהרות חנינא בן עקיבא אמר לא אמרו אלא בירדן בלבד:  תוספתא מסכת פרה (צוקרמאנדל) פרק י

תוספתא מסכת פרה (צוקרמאנדל) פרק י
  
 הלכה א
מי חטאת ואפר חטאת המוקדשין בין טמאין ובין טהורין מטמאין את הטהור לתרומה במגע ובמשא ר' יוחנן בן נורי אומר מי חטאת שנטמאו הרי הן כאפר מקלה אפר הפסול שנתנו על גבי המים בין שראויין לקדש ובין שאין ראויין לקדש מטמאין את ידי הטהור לתרומה במגע ובמשא ר' יוחנן בן נורי אומר אפר חטאת שנטמא הרי הוא כאפר מקלה: 
  הלכה ב
כל הראוי ליטמא טמא מת אפילו טמא אינו מדף וכל שאינו מדף בתרומה אינו מדף בחטאת ולא חידשו טומאה בחטאת דברי ר' אליעזר אמר ר' אליעזר מעשה בשמעיה איש כפר עותני שהיה בידו לגין מלא מי חטאת והגיף את הדלת שמפתח טמא טמא מת תלוי בה ובא ושאל את רבן יוחנן בן זכאי ואמר לו שמעיה צא והזה את מימיך ור' יהשע אומר אפילו טהור יש לו מדף: 
  הלכה ג
מעשה בר' ישמעאל שהיה מהלך אחר ר' יהשע אמר לו הטהור לחטאת שהסיט את המפתח שהוא טהור של תרומה מהו טמא או טהור אמר לו טמא אמר לו ולמה אמר לו שמא היתה בידו טומאה ישנה או שמה ישכח ויסיט את הדבר הטמא אמר לו וכי אינו אלא שהסיטו ודיי אבל נראין דבריך בדבר הראוי לטמא מדרס או שמא היתה בידו טומאה ישנה או שמא ישכח ויסיט את הדבר הטמא השיאו לדבר אחר אמר לו ישמעאל אחי היאך אתה קורא כי טובים דודיך מיין או כי טובים דדיך מיין אמר לו כי טובים דדיך אמר לו אין הדבר כן שהרי חברו מלמד עליו לריח שמניך טובים וחכמים אומרים הטמא מדף והטהור אינו מדף הטמא שאמרו טמא מת ולא טמא מדף: 
  הלכה ד
רבי אומר טהור לחטאת שהסיט את רוקו ואת מימי רגליו של טהור לתרומה טמא הסיט את דמו הרי זה טהור הסיט את השרץ ואת הנבלה ואת שכבת זרע ר' אליעזר מטהר ור' יהשע מטמא: 
  הלכה ה
קלל של חטאת שנתנו על גבי השרץ ר' אליעזר מטהר וחכמים מטמאין במה דברים אמורים בזמן שאם ינטל השרץ והקלל מסיט אבל אם ינטל השרץ והקלל עומד ואפילו מת ונבלה נוגעין בו מאחריו טמא נתנו על גבי משכב ומושב ועל גבי כלי חרס הטמא טמא נתנו על גבי אוכלין ומשקין ועל גבי ספר תורה ר' יוסי מטהר ור' מאיר מטמא העבירו על תנור ועל גבי כלי נבלה ועל גבי השרץ ר' עקיבא מטמא: 
  הלכה ו
מודה ר' עקיבא שאם עברה ליה הזאה על גבי משכב ומושב ועל גבי כלי חרס הטמא שהיא טהורה חוץ מכזית מן המת ומן המאהילין שהן טמאין מלמעלה כלמטה: 
  הלכה ז
קלל של חטאת וקלל של תרומה שנגעו זה בזה שניהן טהורין בשתי ידיו שניהן טמאין ר' יהשע אומר של חטאת טמא קלל של חטאת ולגין של תרומה שנגעו זה בזה שניהן טהורין בשתי נירות שניהן טהורין ר' יהשע אומר של חטאת טמא במה דברים אמורים בשל אבן אבל בשל חרס הכל מודים בשל חטאת שהוא טהור: 
  הלכה ח
לגין חטאת ולגין של תרומה שנגעו זה בזה שניהן טהורין בשתי ידות שניהן טמאין בשתי נירות שבהן טהורין ר' יהשע אומר של חטאת טמא זה הכלל שר' יהשע אומר כל המטמא מי חטאת במגע מטמא במשא וכל שאינו מטמא במגע מי חטאת אינו מטמא במשא:  תוספתא מסכת פרה (צוקרמאנדל) פרק יא

תוספתא מסכת פרה (צוקרמאנדל) פרק יא
  
 הלכה א
אזוב המוכשר וכלים הטהורים לחטאת ניצלין בצמיד פתיל כל הספק טהור לתרומה טהור לחטאת חוץ מן הידים מפני שהן ספק הגוף ספק הקפצין טהור לתרומה טמא לחטאת מפני שספק הפסול הרפופות טהורות לקדש לתרומה ולחטאת ור' אלעזר אומר הרפופות טמאות לחטאת וטהורות לקדש ולתרומה: 
  הלכה ב
אמר ר' יהודה אף אני כך אמרתי אבל חברו גזרו עלי שיהא מודה בהן בטהרה: 
  הלכה ג
דבלה של תרומה שנפלה לתוך מי חטאת נטלה ואכלה אף על פי שיש בה כביצה בין טמאה בין טהורה אם כן אין טהורה לחטאת שאני אומר נטמא המזה במים וחזר המזה וטמא את המים נטמא האזוב במים וחזר האזוב וטמא את המים: 
  הלכה ד
אמר ר' מאיר במה דברים אמורים בזמן שתחבה בכוש או בקיסם אבל נטל בידו נטמא וטמא את מי חטאת ר' יוסי ור' שמעון אומרים אין הטהור לתרומה מטמא את מי חטאת ואת אפר החטאת ואת המזה מי חטאת: 
  הלכה ה
כל הטעון ביאה מים בין מדברי תורה בין מדברי סופרים קודם לביאתו במים מטמא את מי חטאת ואת אפר חטאת ואת המזה מי חטאת במגע ובמשא ר' אלעזר אומר משום ר' טרפון נוטל טמא מת כלים הטהורים לחטאת באיסל על כתפו ואינו חושש: 
  הלכה ו
אזוב של אשרה ושל עבודה זרה ושל עיר הנדחת פסול ושל טהורה לא יזה ואם הזה כשר אין מזין לא ביונקת ולא בתמרות אם הזה ביונקות ונכנס למקדש פטור בתמרות ונכנס למקדש חייב דברי ר' מאיר וחכמים אומרים בתמרות ונכנס למקדש פטור ביונקות ונכנס למקדש חייב: 
  הלכה ז
אלו הן היונקות גבעולין שלא גמרו תמרות שלא הניצו כל עקר דברי ר' מאיר וחכמים אומרים תמרות גבעולין שלא גמרו ויונקות שלא הניצו כל עקר: 
  הלכה ח
לא נחלקו על הלכה אלא על הלשון שר' אליעזר אומר שורפין עליהן את התרומה ואין חייבין עליהן על טומאת מקדש הנלקט לחטאת כנלקט לאוכלין דברי ר' מאיר ר' יהודה ור' יוסי ור' שמעון אומרים כנלקט לעצים:  תוספתא מסכת פרה (צוקרמאנדל) פרק יב

תוספתא מסכת פרה (צוקרמאנדל) פרק יב
  
 הלכה א
איזוב אימתי כשר להזות בו משישיר את ניצו הזה בו עד שלא ישיר את ניצו רבי פוסל ור' אלעזר בר' שמעון מכשיר ומודה ר' יוסי באזוב שתחלתו שנים ושיריו אחד שהוא פסול: 
  הלכה ב
גרדומי אזוב כשרין וגרדומי ניצית כשרין ירד וטבל ועלה אם יש עליו שטף של מימי גשמים והזה הזאתו פסולה ואם יש עליו משקה טפח והזה הזאתו כשרה ור' יהודה אומר יש עליו משקה מרגליות והזה הזאתו פסולה: 
  הלכה ג
אזוב שהטביל עצו עם גבעוליו אף על פי מזה והמים שופעין מן העץ לגבעול כשר מזה כדרכו ואינו חושש שמא מן העץ יצא: 
  הלכה ד
אזוב שהטביל מקצתו ר' יהודה מכשיר שר' יהודה אומר מטביל מקצתו וחוזר ומוסיף עליו עד שיטבול את כולו הטביל את כולו לא יזה ממנו הזאה שנייה אלא עד שינגב: 
  הלכה ה
צלוחית שפיה צר מזין הימנה הזאה שנייה אבל לא הזאה ראשונה מפני שהמים נסחטין דברי ר' יהודה: 
  הלכה ו
שלשה דברים אמר רבן שמעון בן גמליאל משום ר' שמעון בן כהנא מימיהן של כהנים לא נמנעו מלהזות באזוב המוטבל ובצלוחית שפיה צר ופוצעין אגוזים של תרומה בידים סאובות ולא חששו להן משום טומאה: 
  הלכה ז
האומר לחברו הזה עלי ואזה עליך ר' עקיבא מטמא וחכמים מטהרין המשמר מי חטאת אפילו עד עשרה ימים הרי הן בחזקתן ואין צריך טבילה: 
  הלכה ח
הכל כשרין להזות חוץ מחרש שוטה וקטן ור' יהודה מכשיר בקטן ר' ישמעאל בנו של ר' יוחנן בן ברוקא אומר חרש שוטה וקטן שהזו ואחרים רואין אותן הזאתן כשרה: 
  הלכה ט
נתכוין להזות לפניו הזה לאחריו לאחריו והלכה הזאה לפניו הזאתו פסולה לפניו והזה על צדדין לאחריו והזה על צדדין לאחריו והזה על צדדין שלאחריו הזאתו כשרה: 
  הלכה י
מזין על האדם ועל חיבוריו בין ער בין ישן ועל הכלים בין מתוכן בין מאחריהן חוץ ממוסף יורה של שולקי זיתים שהוא מטמאה את הזאה באויר כנגד המוסיף שמזין עליה מאחריה: 
  הלכה יא
טבל את האזוב לשום דבר שהוא ראוי להזאה והזה על דבר שהוא ראויה להזאה מים הנטפין טמאין וכשרין להזאה אם יש באזוב ישנה לשום דבר שהיא ראוי להזאה והזה על דבר שאין ראוי להזאה על הגוי ועל הבהמה על עריבה של אבן המים הניטפין טהורין ופסולין להזות אם יש באזוב לא ישנה לשום דבר שאין ראוי להזאה הואיל ותחלת טבילת פסולה וכך הזאתו פסולה: 
  הלכה יב
וכן רבן שמעון בן גמליאל אומר למזה פרוש לאחריך שמא תטמא אמר לו והלא מחלקין היו בפני חלון של רבים דורסן ולא נמנעין מפני שאמרו מי חטאת שעשו מצותו אין מטמאין: 
  הלכה יג
וכמה יהא במים ויהא בהן כדי הזאה כדי שיטביל ראשי גבעולין זה חוץ מזה שהאזוב בולע ר' יהודה אומר רואין כאלו הן על האזוב של נחשת שאינו בולע: 
  הלכה יד
טהור לחטאת שנטמאו ידיו נטמא גופו מטמא את חברו וחברו את חברו ואת אחרי לגין לגין של חטאת שניטמא אוירו ניטמא תוכו מטמא את חברו וחברו את חברו ואת המזה: 
  הלכה טו
אין אומרין בחטאת זה ראשון וזה אחרון אלא אפילו כולו תחלה שאין מונין למי חטאת עיסה נעשית על גב חטאת ונגע השרץ באחד מהן אפילו מאה כולן תחלה שאין מונין לחטאת: 
  הלכה טז
כוש הארבלי חבור לטומאה ולהזאה של פשתן ושל פקיע הרי זה לא יזה ואם הזה מוזה: 
  הלכה יז
כל ידות הכלים הקדוחות חבור ר' יוחנן בן נורי אומר אף הרוק וצואה שעל הכסא חבור להזאה ואין חבור לטומאה דברי ר' יוסי הגלילי ר' עקיבא אומר כל שחיבור להזאה חיבור לטומאה ויש חיבור לטומאה ואין חיבור להזאה: 
  הלכה יח
הקומקומות חבור לטומאה ולהזאה כסוי המיחם המחובר בשלשלת בית שמאי אומרים כולן חבור אחד הוא ובית הלל אומרים הזה על המיחם הזה על הכסוי הזה על הכסוי לא הזה על המיחם אמר ר' יוסי אלו דברי בית שמאי בית הלל אומרים כלי חבור אחד: 
  הלכה יט
טבל את האזוב בלילה לא שהמים פסולין אלא שצריך להטביל שניים הזה בלילה הבאתו פסולה והמים טמאין משום מי חטאת:  תוספתא מסכת שבועות (צוקרמאנדל) פרק א

תוספתא מסכת שבועות (צוקרמאנדל) פרק א
  
 הלכה א
אין בה ידיעה בתחילה בין שיש בה ידיעה בתחילה בין שיש בה ידיעה בסוף שעירי ראשי חדשים ושעירי הרגלים מכפרין דברי ר' מאיר ר' יהודה ור' שמעון אומ' חולקין בשעירים על שאין בה ידיעה לא בתחילה ולא בסוף וטהור שאכל את הטמא שעירי הרגלים ושעירי ראשי חדשים מכפרין דברי ר' יהודה ר' שמעון אומ' שעירי הרגלים מכפרין אבל לא שעירי ראשי חדשים ומודה ר' יהודה בשעיר שלא קירב ברגל שיקרב בראש חודש לא קרב בראש חודש יקרב ביום הכיפורים לא קרב ביום הכיפורים יקרב ברגל הבא שמתחילתו לא הוקדשו קרבנות ציבור אלא על מנת לקרב על מזבח החיצון: 
  הלכה ב
היה ר' שמעון אומ' שלשים ושני שעירים קריבין לציבור בכל שנה ושנה שלשים וא' בחוץ נאכלין ואחד בפנים ואינו נאכל והשעיר המשתלח שנים עשר בשנים עשר חדשי השנה שבעה בפסח ושמונה בחג ושנים ביום הכיפורים אחד בראש השנה שנים בעצרת אחד בגלל הלחם ואחד בגלל היום כיפור הראשון על מה השיני מכפר על טומאה שאורע בין זה לזה ואמור כל ישר' צריכין להביא שני שעירים בכל יום אלא שחס הכתוב על ממונם של ישראל: 
  הלכה ג
היה ר' שמעון אומ' קשה טומאת מקדש וקדשיו מכל עבירות שבתורה שכל עבירות שבתורה מתכפרת בשעיר אחד וטומאת מקדש וקדשיו מתכפרת בשלשים ושנים שעירים כל עבירות שבתורה מתכפרות פעם אחת בשנה וטומאת מקדש וקדשיו מתכפרות בכל חודש וחודש שנ' לכן חי אני נאום י"י אלדים אם לא את מקדשי טימאת בכל שיקוציך ובכל תועבותיך וגם אני אגדע ולא תחוס עיני וגם אני לא אחמול קשים היו שיקוציים שעשיתה והתועבות וטומאת מקדש קשה מכולן: 
  הלכה ד
מעשה בשני אחים כהנים שהיו שוין ורצין ועולין בכבש וקדם אחד מהן את חבירו לתוך ארבע אמות נטל את הסכין ותקע בלבו בא ר' צדוק ועמד על מעלות האולם בהר הבית ואמ' שמעוני אחינו בית ישר' הרי הוא אומ' כי ימצא חלל באדמה אשר י"י אלהיך נותן לך וגו' ויצאו זקניך ושופטיך ומדדו את הערים אשר סביבות החלל אנו להיכן נמדוד להיכל או לעזרה געו כל ישראל אחריו בבכיה ואחר כך בא אביו של תינוק ואמ' להן אחינו אני כפרתכם מפרפר היה בני וסכין לא נטמאת מלמד שטומאת סכין חמורה עליהם יותר משפיכות דמים וכן הוא אומ' וגם דם נקי שפך מנשה הרבה מאוד מיכן אמרו בעוון שפיכות דמים שכינה נעלית ובית המקדש מיטמא: 
  הלכה ה
כל הטמאים שבתורה בין שניטמאו טומאה קלה ובין שניטמאו טומאה חמורה חייבין על טומאת מקדש וקדשיו שנ' בכל דבר טמא לרבות כל הטמאים שבתורה או נפש למה נאמ' לפי ששלש מצוות האמורות בפרשה שתים מפורשות ואחת סתומה תלמד סתומה ממפורשה מה מפורשה שבע אף סתומה שבע או אפילו אמר לעדים בואו והעידוני שלא נטמאתי ואמרו לו שבועה שאין אנו יודעין לך עדות יכול יהו חייבין תל' לומ' או נפש השיאו הכת' מכלל הטומאות ובא לו לכלל שבועות: 
  הלכה ו
או נפש לרבות כל הנפשות אף נפש נשיא ומשיח ר' ירמיה אמ' דבר מלמד מעיניינו שנ' ואם לא תגיע ידו די שה ואמ' אם לא תשיג ידו לשתי תורים או לשני בני יונה במי שבא כלל עוני הכת' מדבר יצא נשיא ומשיח שאינן באין לכלל עוני שקדושתן עולמית: 
  הלכה ז
בכל טמא מה תל' לומ' דבר ר' עקיבא אומ' להביא את הנגעים שאין טומאה יורדת בהן אלא בדבר שר' עקיבא לא היה דורש כלל ופרט וכלל היה דורש רבויין ומיעוטין שכך למד מנחם איש גם זו ר' נתן אומ' להביא את הכלים שאין טומאה יורדת להן אלא במחשבה אמ' לו מה ראו כלים למחשבה שר' ישמעאל היה דורש ריבויין ומיעוטין והיה דורש כלל ופרט וכלל או נפש אשר תגע בכל דבר טמא כלל או כי יגע בטומאת אדם כלל כלל ופרט וכלל אי אתה דן אלא כעין הפרט כשהוא אומ' בכל טומאתו אשר יטמא בה חזר וכלל או כלל בכלל הראשון אמרת לאו כלל ופרט וכלל אי אתה דן אלא כעין הפרט לומר לך מה הפרט מפורש טמאות מפורשות מן התורה יצא עדר גמלים ועדר רחלים ומכונת חיה ועוף ששכנו טמאות שאין מפורשות מן התורה ר' נתן אומ' טומאת גוויות ולא טומאת קדושות יצא השורף את הפרה ופרים והמשלח את השעיר שהן טומאת קדושות אין לי אלא בהמה חיה ועוף טהורין בהמה חיה ועוף טמאין מנין ת"ל בנבלת שרץ אמ' ר' יאשיה וכי יש שרץ טמא וטהור אלא כשם שלא חלקתה בשרץ בין טמא לטהור כך בבהמה וחיה לא תחלוק בין טמאין לטהורין ואין לי אלא בכולן בכזית מהם מנין תל' לומ' בנבלת חיה כשהוא אומ' טמאה להביא את כזית אמ' ר' שמעון מה ראו לומ' בבהמה ובחיה בכזית טמא ובשרץ בכעדשה אלא מה בהמה וחיה תחילת ברייתן כזית אף שרץ תחילת ברייתו כעדשה: 
  הלכה ח
ניטמא בעזרה ונתעלמה ממנו טומאה זכר את המקדש ונעלם ממנו מקדש זכר את הטומאה ונעלם ממנו זה וזה והשתחווה אי ששהא כדי השתחוייה או שמדבר עם חבירו כדי השתחוייה או שנכנס לתוספ' עזרה ושהה כדי השתחווייה חייב על כל אחת ואחת דברי ר' ישמעאל שהיה ר' ישמע' אומ' ודורש ונעלם ממנו ונעלם ממנו שתי פעמים לחייב על העלם טומאה ועל העלם מקדש ר' אליעזר ור' עקיב' אומ' אינו חייב אלא על העלם טומאה בלבד:  תוספתא מסכת שבועות (צוקרמאנדל) פרק ב

תוספתא מסכת שבועות (צוקרמאנדל) פרק ב
  
 הלכה א
שבועה שלא אוכל ואכל אוכלין אסורין פיגול ונותר וטמא שבועה שלא אשתה ושתה משקין אסורין יין של ערלה ושל כלאי כרם חייב ר' שמעון פוטר: 
  הלכה ב
שבועה שאוכל ואכל אוכלין אסורין פיגול ונותר וטמא שבועה שאשתה ושתה משקין אסורין יין של ערלה ושל כלאי הכרם פטור ור' שמע' מחייב ומודה ר' שמעון באומ' קונם אשתי נהנית לי אם אוכל ואם אשתה ואכל אוכלין אסורין שאשתו מותרת לו אם לא אוכל אם לא אשתה ואכל אוכלין אסורין ושתה משקין אסורין שאשתו אסורה לו: 
  הלכה ג
שבועה שלא אוכל וחזר ואמ' שבועה שאוכל אכל על האחרונות לוקה מיד ועל הראשונות אם אכל חייב ואם לא אכל פטור: 
  הלכה ד
שבועה שאוכל וחזר ואמר שבועה שלא אוכל ושלא אוכל ושלא אוכל על האחרונות לוקה מיד ועל הראשונות אם אכל פטור אם לא אכל חייב שבועה שלא אוכל ושלא אוכל ושלא אוכל ואכל אינו חייב אלא אחת שלא אמ' אחת האחרונות אלא לידון את הראשונות שבועה שלא אכלתי ושלא אכלתי ושלא אכלתי חייב על כל אחת ואחת זה חומר לשעבר מלעתיד לבוא: 
  הלכה ה
המשביע את הגוים ואת הנשים ואת הקטנים ואת הקרובים ואת הפסולים פטורין שנ' והוא עד בעד שראוי להוציא ממון הכתוב מדבר יצאו אילו שאין ראיין להוציא ממון ר' אלעז' אומ' המשביע בעד אחד פטור שאין ראוי להוציא ממון עדות ממון מתקיימת בראייה שלא בידיעה ובידיעה שלא בראייה ואיזו היא ראייה שאין בה ידיעה תן לי מאתים זוז שיש לי בידך אין לך בידי לא מניתי לך במעמד פלוני ופל' יאמרו ואני אתן זו היא ראייה שאין בה ידיעה ואיזו היא ידיעה שאין בה ראייה תן לי מאתים זוז שיש לי בידך אין לך בידי לא הודיתה לי במעמד פלוני ופל' יאמרו ואני אתן זו היא ידיעה שאין בה ראייה: 
  הלכה ו
חייבין על זדון העדות ועל זדון השבועה ועל זדון העדות עם שגגת השבועה על שגגת העדות הוא פטור ואיזו היא זדון העדות עם זדון השבועה שהוא חייב היה יודע לו עדות והיה יודע שכל הנשבע מביא קרבן זו היא זדון העדות עם זדון השבועה שהוא חייב ואיזו היא זדון העדות עם שגגת השבועה שהוא חייב ואיזו היא שגגת העדות שהוא פטור לא היה יודע לו עדות או שהיה יודע ונעלם ממנו בשעה שנשבע פטור שנ' ונשבע על שקר: 
  הלכה ז
חייבין על זדון הפיקדון עם זדון השבועה ועל זדון הפיקדון עם שיגגת השבועה ועל שיגגת הפיקדון שהוא פטור: 
  הלכה ח
איזהו זדון הפיקדון עם זדון השבועה שהוא חייב היה יודע שיש בידו פיקדון והיה יודע שכל הנשבע מביא קרבן זה הוא זדון הפקדון עם זדון השבועה שהוא חייב: 
  הלכה ט
היה יודע שיש בידו פקדון ולא היה יודע שכל הנשבע מביא קרבן זה הוא זדון הפיקדון עם שגגת השבועה שהוא חייב: 
  הלכה י
ואיזהו שבועת הפיקדון שהוא פטור לא היה יודע שיש בידו פיקדון או שהיה יודע ונעלם ממנו בשעת שבועה ונשבע פטור שנ' ונשבע על שקר: 
  הלכה יא
היה מחזר אחר עדים מה אתה בא אחרינו שבועה שאין אנו יודעין לך עדות פטורין עד שיטענו אבל בפיקדון אינו כן מה אתה בא אחריי שבועה שאין לך בידי חייב זה חומר בשבועת הפיקדון מבשבועת העדים: 
  הלכה יב
אמ' לעדים בואו והעידוני שיש לי ביד פלוני מאתים זוז מעסקי שכר שכיר וממזון אשה ובנות שבועה שלא נעידך הרי אילו פטורין עד שיאמרו שבועה שאין אנו יודעין לך עדות וכן בפיקדון א' לו תן לי מאתים זוז שיש לי בידך מעיסקי שכר שכיר וממזון אשה ובנות שבועה שלא אתן לך פטור עד שיאמר לו שבועה שאין לך בידי: 
  הלכה יג
אמ' לעדים בואו והעידוני שא' פלוני ליתן לי מאתים זוז ולא נתן לי כסות להלבישני ולא הלבישני שבועה שאין אנו יודעין לך עדות פטור שאומרין אמר ליתן לך ואי איפשר ליתן לך אמ' להלבישך ואי איפשר להלבישך וכן בפיקדון אמ' לו תן לי מאתים זוז שאמרתה ליתן לי ולא נתתה כסות שאמרת להלבישני ולא הלבשתה שבועה שאין לך בידי פטור שאומ' לו אמרתי ליתן לך ואי איפשר ליתן לך אמרתי להלבישך ואי איפשר להלבישך: 
  הלכה יד
הנשבע בפני גוים ובפני ליסטין ובפני מוכסין פטור שנ' תחטא אם לא יגיד יהא חוטא אם לא יגיד ואל יהא חוטא כשיגיד בואו והעידו לאבא שיש לו ביד פלוני מאתים זוז מעיסקי שכר שכיר וממזון אשה ובנות שבועה שאין אנו יודעין לו עדות פטורין עד שישמעו מפי התובע מת אבא יירשו בנו נכנס תחתיו הרי הוא כמוהו: 
  הלכה טו
האומ' יכך האל יכך כן יכך ייטיב לך אל ייטיב לך כן ייטיב לך יריע לך אל יריע לך כן יריע לך זו היא אלה האמורה בתורה ר' יהודה אומ' ייטיב לך ואל יריע לך פטור וחכמ' מחייבין באומ' ייטיב לך ייטיב לך אם תבואו ותעידוני אל ייטיב לך אם לא תבואו ותעידוני ירע לך אם לא תבאו ותעידוני אל ירע לך אם תבואו ותעידוני: 
  הלכה טז
אנסתה ופיתיתה את בתי והוא אומ' לא אנסתי ולא פיתיתי משביעך אני ואמ' אמן חייב ור' שמעון פוטר שאין משלם קנס על פי עצמו זה הכלל כל שהוא קנס ומשלם על פי עצמו משביעך אני ואמ' אמן חייב וכל שאינו קנס אין משלם על פי עצמו משביעך אני ואמ' אמן פטור האומ' נשבע אני חייב בתורה ובשמים פטור:  תוספתא מסכת שבועות (צוקרמאנדל) פרק ג

תוספתא מסכת שבועות (צוקרמאנדל) פרק ג
  
 הלכה א
המשביע את חבירו על דבר שיש בו שוה פרוטה הרי זה משלם קרן וחומש ומביא אשם וכן המשביע את העדים על דבר שיש בו שוה פרוטה וכפרו הרי אילו חייבין קרבן ופטורין מן הממון שנ' ונשא עונו ר' ישמעאל או' ונשא עונו קרבן ר' יהודה בן בתירה או' נאמר כאן ונשא עונו ונאמ' להלן עונו ישא מה עונו ישא האמור להלן נטילת נשמה אף עונו ישא האמור כאן נטילת נשמה ונשא עון עונו עונו מלמד שבכלל נשיאות עון קרבן ר' יהושע אומ' ארבעה אין חייבין לשלם מן הדין ואין מן השמים מוחלין להן עד שישלמו: 
  הלכה ב
היודע עדות לחבירו ואינו מעיד לו אין חייב לשלם מן הדין ואין מן השמים מוחלין לו עד שישלם שכר עידי שקר העיד וגבה אין חייב לשלם מן הדין ואין מן השמים מוחלין לו עד שישלם: 
  הלכה ג
הכובש קמה לפני האור והפורץ גדר לפני בהמה אין חייבין לשלם מן הדין ואין מן השמים מוחלין להן עד שישלמו: 
  הלכה ד
אין לי אלא עדות ממון עדות נפשות והרציחות והנואפות והעובד עבודה זרה מנין תל' לומ' נפש בנפש יכול יהו חייבין בקרבן ופטורין מן הממון תל' לומ' מאלה יש מאלה חייב ויש מאלה פטור דבר שהוא של ממון חייב דבר שאינו של ממון פטור א' בן דמא לפני ר' ישמע' משמע מוציא עדות ממון יהא מביא עדות נפשות א' לו ר' ישמעאל בן דמא סתרתו בני הרי הוא אומ' אם לא יגיד ונשא עונו תלה הכתוב נשיאות עון במגידין יצא עידי נפשות בין מגידין בין שאין מגידין שאין מן השמים מוחלין להן ר' אלעזר בן מתיא אומ' אין אדם מתחייב לשמוע אלא אם כן חטא שנ' כי תחטא ושמעה וכן היה ר' אלעז' בן מתיא אומ' הרואה עוברי עבירה נתחייב לראות הרואה עושה מצוה זכה לראות: 
  הלכה ה
שמע מפי אחרים מפי עצמו מנין תל' לומ' כי תחטא לרבות השומע מפי עצמו כשומע מפי אחרים דברי ר' שמעון ר' יהודה בן בתירה אומ' אינו צריך קל וחומר הוא ומה נדרים שאין חייבין עליהן מפי אחרים חייב עליהם מפי עצמו שבועת שוא שהוא חייב עליהם מפי אחרים אינו דין שיהא חייב עליהם מפי אחרים ואינו דין שיהא חייב עליהם מפי עצמו אמ' ר' ירמיה נמתי לפני ר' יהודה בן בתירה וכי יש עונשין מן הדין אלא כל מקום שתפש הכתוב מוסיף את עונש מן הדין ר' אומ' ממשמע שנ' ושמעה בין מפי עצמו בין מפי אחרים הא מה תל' לומ' כי תחטא מגיד כי נקרא על שם סופו: 
  הלכה ו
חנניא בן כינאי אומ' וכיחש בעמיתו אין אדם כיחש בעמיתו עד שכופר בעיקר פעם אחת שבת ר' ראובן בטבריא ומצאו פולוסיפות אחד אמ' לו איזה הוא שנאוי בעולם אמ' לו זה הכופר במי שבראו אמ' לו היאך אמ' לו כבד את אביך ואת אמך לא תרצח לא תנאף לא תגנב לא תענה ברעך עד שקר ולא תחמוד הא אין אדם כופר בדבר עד שכופר בעיקר ואין אדם הולך לדבר עבירה אלא א"כ כפר במי שציוה עליה: 
  הלכה ז
קול אלה ר' יהודה אומ' אלה זו קללה קול זו שבועה ר' שמעון אומ' אלה זו שבועה קול אילו כינויין שבתורה אוסרכם אני קבלכם אני בתמים בצדיק ובישר הרי זה חייב: 
  הלכה ח
והוא עד לא עד מפי עד ולא מפי בת קול ולא מקול הברא והוא עד בשני עדים הכתוב מדבר אתה אומ' בשני עדים הכתוב מדבר או אינו אלא בעד אחד תל' לומ' לא יקום עד אחד שאין תל' לומ' אחד אלא כל מקום שתפס הכתוב עד סתם הרי הוא בכלל שנים עד שיפרוט לך הכתוב אחד הוא עד הכשר לעדות ושמעה להוציא את החרש או ראה להוציא את הסומא או ידע להוציא את השוטה אם לא יגיד ונשא עונו להוציא את האילם אילו דבר הראשונים ר' עקיבא אומ' ודרשת וחקרת ושאלת היטיב וכי יש דורשין לחרשים ויש חוקרין לשוטים תל' לומ' משפט אחד יהיה לכם כדיני נפשות כך דיני ממונות מה דיני נפשות לעדה ולעדים אף דיני ממונות כן תל' לומ' עין ישלם או מה דיני נפשות פטר את השוגג אף דיני ממונות כן תל' לומ' עין ישלם או מה דיני נפשות פרט לשזרק אבן ברשות הרבים והרג יכול אף דיני ממונות כן תל' לומ' יד ישלם או מה דיני נפשות פרט לשהודה מפי עצמו אף דיני ממונות כן תל' לומ' רגל ישלם או מה דיני נפשות בעשרים ושלשה אף דיני ממונות כן תל' לומ' ונקרב בעל הבית אל האלהים ריבה הכת' דיין אחד עד האלהים יבא דבר שניהם ריבה לו הכתוב שני דיינין אשר ירשיעון אלהים ריבה לו הכתוב שלשה דיינין מיכן אמרו דיני ממונות בשלשה ור' אומ' בחמשה כדי שיגמר הדין בשלשה יכול אין לי בחמשה אלא דיני ממונות הקלין מנין לרבות החמורין וחומרי חומרין תלמ' לומ' עין תחת עין שן תחת שן יד תחת יד רגל תחת רגל כוייה תחת כוייה פצע תחת פצע חבורה תחת חבורה:  תוספתא מסכת שבועות (צוקרמאנדל) פרק ד

תוספתא מסכת שבועות (צוקרמאנדל) פרק ד
  
 הלכה א
חומר בשבועת העדות שאין בשבועת הפיקדון ובשבועת הפיקדון שאין בשבועת העדות ששבועת העדות נוהגת בעבדים ובשטרות ובקרקעות כיצד אמ' לעדים בואו והעידוני שיש לי ביד פלוני עבדים ושטרות וקרקעות ואמרו לו שבועה שאין אנו יודעין לך עדות הרי אילו חייבין וחייבין על זדונה מכות על שגגתה קרבן עולה ויורד מה שאין כן בשבועת הפקדון חומר בשבועת הפקדון ששבועת הפיקדון נוהגת באנשים ובנשים ברחוקים ובקרובים ובכשרים ובפסולין אמ' לו תן לי פקדון שיש לי בידך מה אתה בא אחריי שבועה שאין לך בידי הרי זה חייב ומשלם קרן וחומש ומביא אשם בשתי סלעים מה שאין כן בשבועת העדות: 
  הלכה ב
חומר בשבועת העדות שאין בשבועת ביטוי ובשבועת ביטוי שאין בשבועת העדות ששבועת העדות נוהגת ברשות ובמצוה וחייבין על זדונה קרבן מה שאין כן בשבועת ביטוי חומר בשבועת ביטוי ששבועת ביטוי נוהגת בדבר שיש בו ממש ובדבר שאין בו ממש וחייבין על זדונה מכות מה שאין כן בשבועת העדות: 
  הלכה ג
חומר בשבועת הפיקדון שאין בשבועת בטוי בשבועת בטוי שאין בשבועת הפיקדון ששבועת הפקדון נוהגת ברשות ובמצוה ומשלם קרן וחומש ומביא אשם בשתי סלעים מה שאין כן בשבועת ביטוי: 
  הלכה ד
חומר בשבועת ביטוי ששבועת ביטוי נוהגת בדבר שיש בו ממש ובדבר שאין בו ממש וחייבין על זדונה מכות ועל שגגתה קרבן עולה ויורד מה שאין כן בשבועת הפיקדון: 
  הלכה ה
חומר בשבועת שוא שאין בשבועת ביטוי בשבועת ביטוי שאין בשבועת שוא ששבועת שוא נוהגת ברשות ובמצוה וחייבין על כל אחת ואחת מה שאין כן בשבועת ביטוי חומר בשבועת ביטוי ששבועת ביטוי נוהגת בדבר שיש בו ממש ובדבר שאין בו ממש וחייבין על שגגתה קרבן עולה ויורד מה שאין כן בשבועת שוא:  תוספתא מסכת שבועות (צוקרמאנדל) פרק ה

תוספתא מסכת שבועות (צוקרמאנדל) פרק ה
  
 הלכה א
שבועת הדיינין הטענה שתי כסף ופרוטה וההודאה פרוטה ממין הטענה ואם אין הודאה ממין הטענה פטור כיזה צד שתי כסף לי בידך אין לך בידי אלא פרוטה פטור שתי כסף ופרוטה יש לי בידך אין לך בידי אלא פרוטה חייב מעה ופרוטה פטור שתי כסף יש לי בידך בין שכפר כולן בין שכפר בקצתן פטור מנה לי בידך אין לך בידי אלא חסר שתי כסף הרי זה ישבע חסר מנה כסף אין צריך לישבע: 
  הלכה ב
היה טוענו מנה ולא היה חייב לו אלא חמשים זוז לא יאמר הריני כופר בו בבית דין וכשאצא לחוץ הריני מודה לו שמא יזקק לי בשבועה תל' לומ' לא תשא שמע שוא אל תשמיע לדיין דבר שהוא שוא היה טוענו מנה על פי עד אחד וכפר בו לא אמר לאחר בוא אני ואתה ונעידוני /ונעידני/ שנוציא גזילה מתחת ידו תל' לומ' אל תשת ידך עם רשע להיות עד חמס: 
  הלכה ג
היה טוענו מנה במעמד בית דין וכפר בו ובאו שנים והעידוהו שחייב לו חמשים זוז הרי זה משלם ופטור מן השבועה ואם היה עד אחד מעידו הרי זה נשבע על הכל: 
  הלכה ד
אמ' ר' יוסי וקל וחומ' ומה אם במקום שאין פיו מצטרף עם פי אחד למיתה הרי הוא נשבע על פי עצמו מקום שפיו מיצטרף עם עד אחד לממון אינו דין שישבע על פי עצמו לאו מה לי נשבע על פי עצמו שכן המשלם על פי עצמו ישבע על פי עד אחד שכן המשלם על פי עד אחד תל' לומ' לכל עון לעון אינו קם קם הוא לשבועה: 
  הלכה ה
מנה לי בידך אין לך בידי היה לך בידי ונתתיו לך או שיש לי בידך במנה כסות במנה פירות או שא' לו אין לך בידי אלא חמשים זוז ויש לי בידך בחמשים זוז כלים ובחמשים זוז פירות פטור אבל אם אמ' לו נתתי מהן חמשים זוז חייב שכן הוא נשבע על טענת עצמו: 
  הלכה ו
מנה לאבי בידך אין לו בידי היה לו בידי ונתתיו לו או שיש לי בידו במנה כסות ובמנה פירות פטור או שאמ' לו אין לו בידי אלא חמשים זוז ויש לי בידו בחמשים זוז פירות ובחמשים זוז כלים פטור אבל אם אמ' לו נתתי לו מהן חמשים זוז חייב שכן הוא נשבע על טענת עצמו: 
  הלכה ז
מנה לי ביד אביך אין לך בידו היה לך בידו ונתנו לך או שיש לו בידך במנה כסות ובמנה פירות פטור או שאמ' לו אין לך בידו אלא חמשים זוז ויש לו בידך בחמשים זוז כלים ובחמשים זוז פירות פטור אבל אם אמ' לו נתתי לך חמשים זוז חייב שכן הוא נשבע על טענת עצמו: 
  הלכה ח
דינר זהב יש לי בידך אין לך בידי אלא דינר כסף וטריסית ופונדיון פטור: 
  הלכה ט
דינר זהב זהוב יש לי בידך אין לך בידי אלא דינר כסף וטריסית ופונדיון ופרוטה חייב טענו חיטין והודה לו בשעורין פטור ורבן גמליאל מחייב: 
  הלכה י
טענו פירות כסות וכלים והודה באחד מהן חייב ואילו שמשביעין אותן ואין נשבעין להן חרש שוטה וקטן והגוי וההקדש כיזה צד אמ' לו גיזבר מנה הקדש לי בידך אין לך בידי אלא חמשים זוז פטור אבל המקדש נכסיו ויצאת עליהם כתובת אשה ובעל חוב הרי אילו נשבעין ונוטלין ר' אליעזר בן יעקב אומ' פעמים נשבע על טענת קטן כיצד אמ' לו קטן מנה לאבא בידך אין לך בידי אלא חמישים זוז פטור אבל אם אמ' לו נתתי לו מהן חמשים זוז חייב שכן הוא נשבע על טענת עצמו: 
  הלכה יא
עשרה דלוסקמין מליאין שטרות יש לי בידך אין לך בידי אלא דלוסקומוס אחד ובתוכו שטר אחד כמות שהוא עשרה עבדים ועליהן עשר כסות יש לי בידך אין לך בידי אלא עבד אחד כמות שהוא: 
  הלכה יב
עשרה דלוסקומין מלאין שטרות יש לי בידך אין לך בידי אלא דלוסקימוס אחד ובתוכו שטר אחד עשרה עבדים ועליהן עשר כסות לי בידך אין לך בידי אלא עבד אחד ועליו אזור זו קטנה עשרה בתים מליאין פירות לי בידך אין לך בידי אלא בית אחד של חיטין פטור מפני שלא טענו במידה: 
  הלכה יג
עשרה כורין לי בידך אין לך בידי אלא כור אחד של חיטין בית אחד ובתוכו כור אחד של חיטין חייב: 
  הלכה יד
מנורות לי בידך אין לך בידי אלא מנורה אחת של עשר ליטרין כסות לי בידך אין לך בידי אלא אזור זו קטנה פירות לי בידך אין לך בידי אלא כור אחד של חיטין פטור מפני שלא טענו במידה: 
  הלכה טו
עשרה פירות לי בידך אין לך בידי אלא כור אחד מנורות לי בידך אין לך בידי אלא מנורה אחת של עשר ליטרין עשר כסות לי בידך אין לך בידי אלא אזור זו קטנה עשרה כורין של חיטין יש לי בידך אין לך בידי אלא כור אחד של חיטין חייב מפני שטענו במידה והודה לו במידה: 
  הלכה טז
עשר מנורות של מאה ליטרין לי בידך ואין ידוע הרי הן לפניך פטור מפני שלא הודה לו עשר כוסת יש לי בידך ואין ידוע הרי הן לפניך עשרה כורין של חיטין לי בידך ואין ידוע הרי הן לפניך פטור מפני שלא הודה לו במידה: 
  הלכה יז
בית פירות לי בידך וכיס מלא מעות לי בידך אין לך בידי אלא חציין ושלישן חייב מפני שבית מידה חציו ושלישו מידה כיס מידה חציו ושלישו מידה:  תוספתא מסכת שבועות (צוקרמאנדל) פרק ו

תוספתא מסכת שבועות (צוקרמאנדל) פרק ו
  
 הלכה א
כל הנשבעין שבתורה נשבעין ולא משלמין שנ' ולקח בעליו ולא ישלם כיון שקיבלו בעלים את השבועה הלז פטור מלשלם השכיר נשבע ונוטל עבר זמנו אינו נשבע ונוטל ואם יש עדים שתבעו בתוך זמנו אפילו לאחר שנים עשר חודש הרי זה נשבע ונוטל במה דברים אמור' בזמן שאמ' לו נתתי לך שכרך והוא אומ' לא נתן לי אבל אם אמ' לו שכרתני והוא אומ' לא שכרתיך סלע אמרתי לך והוא אומ' שתים אמרתה לי המוציא מחבירו עליו הראיה: 
  הלכה ב
הנחבל כיצד היו מעידין אותו שנכנס לתוך ידיו שלם ויצא חבול אמ' לו חבלתה בי והוא אומ' לא חבלתי הרי זה נשבע ונוטל ר' יהודה היה קורא אותה חביבאי כל זמן שהן חובבין זה את זה הרי אילו נשבעין ונוטלין היה נשוך מקום שאין יכול לישוך את עצמו נוטל שלא בשבועה לאחר זמן זה אומ' חבלתה בי והוא אומ' לא חבלתי בך הרי זו כשאר כל הטענות: 
  הלכה ג
שכנגדו חשוד על השבועה כיצד שכנגדו נשבע ונוטל היו שניהם חשודין פטורין שנ' שבועת י"י תהיה בין שניהם בזמן שאחד מהן חשוד ולא בזמן ששניהם חשודין בין שניהם אינה יוצאה מבין שניהם אם הנשבע נשבע לשקר סוף שהשבועה חלה עליו שנ' ולנה בתוך ביתו וכלתו את וגו' בוא וראה שאף דברים שאין האש אוכלתן שבועה שקר אוכלתן: 
  הלכה ד
חנוני על פנקתו /פנקסו/ ולא במוקף אמרו שאמ' כתבת בזו מחוק בזו אלא אמר תן לבני סאתים חיטין ולפועל סלע מעות והוא אומ' נתתי והן אומ' לא נטלנו הוא נשבע ונוטל והן נשבעין ונוטלין ור' או' או' אני שאין נשבעין פועלין אלא במעמד חנוני אמ' לחנוני תן לי בדינר פירות ונתן לו ואמ' לו תן לי את הדינר ואו' לא נתתיו לך ונתנו באונכלי ישבע בעל הבית או יביא ראיה שנתן נתן לו את הדינר ואמ' לו תן לי פירות ואמ' לו נתתים לך והולכתם בתוך ביתך ישבע חנוני או יביא ראיה שנתן אמ' ר' יהודה במה דברים אמור' בזמן שהיתה קופה מונחת בבתים אבל אם היתה יוצאת מתחת יד אחד מהן המוציא מחבירו עליו הראיה: 
  הלכה ה
הפוגם שטר חובו לא יפרע אלא בשבועה כיזצד /כיצד/ הוציא עליו שטר של מאתים זוז והוא אומ' התקבלתי מהם מנה לא יפרע אלא בשבועה ואם מתחילה לא היה אלא מנה נוטל שלא בשבועה יורש שפגם אביו שטר חובו נוטל שלא בשבועה בזה יפה כח היורש מכח האב נתחייב האב שבועה בבית דין ומת אין היורשין יכולין לגבות: 
  הלכה ו
מסורתא שנים מה שאין כן בשואל והשואל שנים מה שאין כן בשומר חנם ושואל שעשה נושאין ונותנין שנים מה שאין כן בשואל אחד נושא שנים מה שאין בשומר חנם מסורתא חייב פטור חייב חייב פטור חייב פטור פטור חייב חייב פטור: 
  הלכה ז
אמר לשומר חינם ולשואל ולנושא שכר והשוכר היכן שורי ואמ' לו איני יודע משביעך אני ואמ' אמן ולאחר מיכן הודה שאכלו חייב אמ' לשומר חנם היכן שורי אמ' לו איני יודע משביעך אני ואמ' אמן ולאחר מיכן הודה שגנב או שאבד פטור מה שאין כן בשואל נגנב או שאבד משביעך אני ואמ' אמן ולאחר מיכן הודה שאכלו חייב מה שאין כן בשואל אמ' לשואל היכן שורי ואמ' לו איני יודע משביעך אני ואמ' אמן ולאחר זמן הודה שנגנב או אבד פטור מה שאין כן בנושא שכר והשוכר נגנב או שאבד משביעך אני ואמ' אמן ולאחר מיכן הודה שמת או נשבר או נשבה פטור מה שאין כן בנושא שכר והשוכר אמ' לנושא שכר היכן שורי ואמ' לו איני יודע משביעך אני ואמ' אמן ולאחר מיכן הודה שמת או נשבר או נשבה חייב מה שאין כן בשואל מת או נשבר או נשבה ולאחר מיכן הודה שגנב או שאבד חייב מה שאין כן בשואל אמ' לנושא שכר והשוכר היכן שורי ואמ' לו איני יודע משביעך אני ואמ' אמן ולאחר מיכן הודה שנגנב או שאבד פטור מה שאין כן בשומר חנם נגנב או שאבד משביעך אני ואמר אמן ולאחר מיכן הודה שאכלו פטור מה שאין כן בשומר חנם נמצא חייב בשואל פטור בשומר חנם חייב בשומר חנם פטור בשואל חייב בשואל פטור בנושא שכר והשוכר חייב בנושא שכר והשוכר פטור בשואל זה הכלל מפטור לפטור מחובה לחייובא מפטור לחובה פטור מחובה לפטור חייב:  תוספתא מסכת תמורה (צוקרמאנדל) פרק א

תוספתא מסכת תמורה (צוקרמאנדל) פרק א
  
 הלכה א
הממיר אפילו בשבת הרי זה מומר וסופג את הארבעים כהנים אין ממירים בקדשי ישראל ישראל אין ממירין בקדשי כהנים שאין אדם עושה תמורה בזבח שאינו שלו: 
  הלכה ב
בכור אצל ישראל עושה תמורה אצל הכהנים אין עושה תמורה דברי ר' עקיבא ר' שמעון בן אלעזר אומר כיון שבאו לידי כהן זה וזה אין עושין בו תמורה זו מה יעשה לה תרעה עד שתסתאב ותיאכל לבעלים במום: 
  הלכה ג
אחד קדשי קדשים ואחד קדשים קלים אין רשאי להמיר בין בחול בין בשבת אין משנין אותן מקדושתן אפילו מקדושה קלה לקדושה חמורה ואין צריך לומר מקדושה חמורה לקדושה קלה: 
  הלכה ד
אמר על הבכור על השלמים הרי אלו עולה לא אמר כלום ואין צריך לומר לעולה הרי זה בכור והרי זה שלמים מחרימין אותן ומקדשין אותן הקדש עילוי: 
  הלכה ה
אלו הם חרמים האומר חרם זה לכהן אלו הם הקדשות האומר הקדש זה לבדק הבית מן כמה הוא נותן קדשים שחייב באחריותן כגון חטאת ואשם האומר הרי זו עלי עולה הרי זו עלי שלמים נותן דמי כולן: 
  הלכה ו
קדשים שאין חייב באחריותן כגון הבכור והמעשר והאומר הרי אלו עולה הרי אלו שלמים נותן טובת הנאתן וכמה טובת הנאתן אומר כמה אדם רוצה ליתן בעולה שאין צריך לה ליקח בכור ליתנו לבן בתו: 
  הלכה ז
עושין תמורה באחרים עושין תמורה זה בזה עושין תמורה אחד בשנים ושנים באחד אחד במאה ומאה באחד ר' שמעון אומר אין עושין תמורה אלא אחד באחד שנ' בהמה בבהמה אמרתי ולא בהמות בבהמה אמרו לו כשם שהבהמה יחידה קרויה בהמה כך בהמות הרבה קרויות בהמה שנ' ובהמה רבה: 
  הלכה ח
אמר רגלה של זו עולה אין כולה עולה אלא אותה הרגל בלבד מה יעשה לה תימכר לחייבי עולות חוץ מרגלה ודמים חולין דברי ר' מאיר ר' יהודה ור' יוסי ור' שמעון אומרים אין כולה עולה אמר רבי נראין דברי ר' מאיר ור' יהודה בדבר שאין הנשמה תלויה בו ודברי ר' יוסי ור' שמעון בדבר שהנשמה תלויה בו: 
  הלכה ט
ר' יוסי אומר עושין תמורה שלמין באברים עושין תמורה ברובע ונרבע במוקצה ובנעבד באתנן ובמחיר וכלאים ובטרפה וביוצא דופן ר' אליעזר אומר הכלאים והטרפה ויוצא דופן וטומטום ואנדרוגינוס לא קדישין ולא מקדישין: 
  הלכה י
המקדיש בעל מום למזבח עובר בחמשה לאוין משום בל תקדיש בל תשחט בל תזרק את הדם ובל תקטיר חלבו ובל תקטיר מקצתו שנ' תמים יהיה לרצון כל מום וגו' ר' יוסי בר' יהודה אומר אף משום בל תקבל את דמו: 
  הלכה יא
הקדישו ולא שחטו אינו חייב אלא אחת הקדישו ושחטו וזרק את דמו חייב על כל אחת ואחת: 
  הלכה יב
המקדיש רובע ונרבע מוקצה ונעבד אתנן ומחיר שרוע וקלוט עובר משום שמות הללו והרי הן כבעלי מומין שקדם הקדישם את מומם ואין יוצאין לחולין אלא על מום קבוע בלבד: 
  הלכה יג
המקדיש תמימין לבדק הבית חייב בעשה ולא תעשה דברי ר' יהודה וחכמים אומרים אין חייב אלא משם לאו אחד בלבד המקדיש תמימים לבדק הבית אין פודין אותו אלא למזבח בלבד: 
  הלכה יד
המקדיש בעל מום למזבח רצה לפדותו להקדש בדק הבית הרשות בידו הולד אין עושה תמורה ואין צריך לומר ולד הולד ר' יהודה אומר הולד עושה תמורה הצבור אין עושה תמורה: 
  הלכה טו
בהמת צבור אין עושין תמורה שותפין אין עושין תמורה ובהמת השותפין אין עושין תמורה: 
  הלכה טז
בהמה שחצייה קדש וחצייה חול לא עושה ולא נעשית ולא זבח הבא מחמת תמורה עושה תמורה: 
  הלכה יז
קרבנות צבור דוחה את השבת ואת הטומאה קרבנות יחיד אינם דוחים לא השבת ולא הטומאה דברי ר' יהודה אמר לו ר' יעקב מצינו בחביתי כהן משיח ופר יום הכפורים והפסח שהן קרבנות יחיד ודוחין את השבת ואת הטומאה מצינו בפר הבא על כל המצות ושעירי עבודה זרה וחגיגה שקרבנות צבור ואינם דוחים לא את השבת ולא את הטומאה כלל אמר ר' יעקב כל שיש לו זמן קבוע מן התורה ואין יכול ליעשות מערב שבת דוחה את השבת וכל שאין לו זמן קבוע מן התורה ויכול ליעשות מערב שבת אין דוחה את השבת: 
  הלכה יח
אלו דברים שבין קרבנות צבור לקרבנות יחיד שקרבנות צבור תחילת הקדשין מועלין בהן קרבנות יחיד יש מהן שמועלין בהן ויש מהן שאין מועלין בהן יש מהן חטאת מן הצאן הבא על לא הודע וכולן קדשי קדשים נאכלין לפנים מן הקלעים ונאכלין לזכרי כהונה ונאכלין ביום ובלילה מה שאין כן בקרבנות יחיד קרבנות יחיד עושין תמורה ובאים בשותפות יש מהן חטאת הצאן הבאה על לא הודע וכולן קדשים מיתה וחטאת נקבה אשם ודאי ואשם תלוי ובאין מן המעשר וטעונין סמיכה מה שאין בקרבנות צבור: 
  הלכה יט
אלו דברים שבין בהמה לעופות שהבהמה דוחה את השבת ודוחה את הטומאה ונוהגת בצבור כיחיד ויש בה חטאת מיתה וחטאת נקבה ואשם ודאי ואשם תלוי ותודה ושלמים ובאה מן המעשר וקרבה בבמה וטעונה סמיכה ונסכים ותנופת חזה ושוק וטעונה מתן ארבע ויש מדמה נכנס לפנים ולפני ולפנים מה שאין כן בעופות: 
  הלכה כ
אלו דברים שבין עופות לבהמה שהעופות תחלת הקדישן מועלין בהן ובהמה יש הימנה שמועלין בה ויש הימנה שאין מועלין בה והוכשרו להביא נקבות כזכרים לעולות ובעלי מומין כנקבות לגבי מזבח ויש מהן חטאת העוף הבאה על הספק וכולן קדשי קדשים ונאכלים לפנים מן הקלעים ונאכלין לזכרי כהונה ונאכלים ליום ולילה מה שאין כן בבהמה: 
  הלכה כא
ואלו דברים שבין מנחות לעופות שהמנחות נוהגות בציבור כיחיד ודוחות את השבת ואת הטומאה וטעונות הגשה ותנופה וטעונות כלי ודברים אחרים הבאין חובה להן מה שאין כן בעופות: 
  הלכה כב
ואלו דברים שבין עופות למנחות שהעופות באין בשותפות ומתירין מחוסרי כפרה והותר מכלל אסורן בקדש וחייבים עליה בחוץ מה שאין כן במנחות: 
  הלכה כג
ולד חטאת ותמורת חטאת שמתו בעליה עושה תמורה ושאבדה ושנמצאת עד שלא כפרו הבעלים עושה תמורה משכפרו בעלים אין עושה תמורה רבי שמעון אומר אף שכיפרו הבעלים ושעיברו שנתה יהו מיתות ובציבור מצינו בולד חטאת ובתמורת חטאת ובחטאתו שמתו בעליה ביחיד דברים אמורין ולא בצבור אף אלו ביחיד דברים אמורין ולא בצבור: 
  הלכה כד
חומר בזבח שאין בתמורה ובתמורה שאין בזבח שהזבח דוחה את השבת ואת הטומאה ונוהג בצבור כיחיד ועושה תמורה מה שאין כן בתמורה חומר בתמורה שהתמורה קדושה חלה עליה בעולת מום קבוע מה שאין כן בזבח ר' יוסי בר' יהודה אומר שגגה בזדון:  תוספתא מסכת תמורה (צוקרמאנדל) פרק ב

תוספתא מסכת תמורה (צוקרמאנדל) פרק ב
  
 הלכה א
המפריש נקבה לעולה תרעה עד שתסתאב ותימכר ויפלו דמיה לנדבה ר' שמעון אומר אמר על בהמה טמאה ועל בעלת מום הרי אלו עולה לא אמר כלום הרי אלו לעולה אפילו זבל אפילו אבנים ימכרו ויביא בדמיהן עולה: 
  הלכה ב
המפריש נקבה לאשם תרעה עד שתסתאב ותמכר ויפלו דמיה לנדבה: 
  הלכה ג
המפריש נקבה לפסח תרעה עד שתסתאב ויביא בדמיה פסח ר' שמעון בן יהודה אומר משם ר' שמעון תמכר שלא במום ילדה זכר ירעה עד שיסתאב וימכר ויביא בדמיו פסח ר' אלעזר אומר הוא עצמו יקרב פסח: 
  הלכה ד
תמורת הפסח ולד תמורת פסח ולדן ולד ולדן עד סוף העולם ירעו עד שיסתאבו וימכרו ויביא בדמיהן שלמים ר' אלעזר אומר ולדות עצמן יקרבו שלמים ולד תמורת שלמים ולדן ולד ולדן עד סוף העולם ירעו עד שיסתאבו וימכרו ויביא בדמיהן שלמים ר' אלעזר אומר ולדות עצמן יקרבו שלמים: 
  הלכה ה
המפריש נקבה לעולתו ולפסחו ולאשמו עשה תמורה ר' שמעון אומר לעולתו עושה תמורה לפסחו ולאשמו אין עושה תמורה אין לך דבר שהוא עושה תמורה אלא דבר הרועה ומסתאב אמר ר' רואה אני דברי ר' שמעון בפסח שמא הקדיש הפסח באו שלמים: 
  הלכה ו
המפריש אשמו ואבד והפריש אחר תחתיו ולא הספיק להקריבו עד שנמצא הראשון והרי שניהם עומדין יביא את איזה מהן שירצה והשני ירעה עד שיסתאב וימכרו ויפלו דמיו לנדבה: 
  הלכה ז
המפריש מעות לאשמו ואבדו והפריש מעות תחתיהן ולא הספיק ליקח בהן אשם עד שנמצאו מעות הראשונות יביא מאלו ומאלו אשם ויקרב והשאר יפול לנדבה: 
  הלכה ח
המפריש מעות לאשמו ואבדו והפריש מעות תחתיהן ולא הספיק ליקח בהן אשם עד שנמצאו מעות המעות יביא בהן אשם ויקרב ואשם ירעה עד שיסתאב וימכר ויפלו דמיו לנדבה: 
  הלכה ט
המפריש אשמו ואבד הפריש מעות תחתיו ולא הספיק ליקח בהן עד שנמצא אשם אשם יקרב והמעות יפלו לנדבה: 
  הלכה י
המפריש אשמו ואבד והפריש אחר תחתיו והקריבו ואחר כך נמצא הראשון ירעה עד שיסתאב וימכר ויפלו דמיו לנדבה ר' אלעזר אומר יביא בדמיו עולה: 
  הלכה יא
המפריש מעות לאשמו ואבדו והפריש מעות תחתיהן ולקח בהן אשם והקריבו ואחר כך נמצא מעות הראשונות יפלו לנדבה ר' אומר ילכו לים המלח ר' אלעזר אומר יביא בהן עולה והלא אף הנדבה עולה היה מה בין דר' אליעזר לדברי חכמים ר' אליעזר אומר עושה תמורה וחכמים אומרים אין עושה תמורה: 
  הלכה יב
המפריש חטאתו ואבדה והפריש אחרת תחתיה ולא הספיק להקריבה עד נמצאה הראשונה והרי שתיהן תמימות אחת מהן תקרב ושנייה תמות דברי ר' אחת תמימה ואחת בעלת מום תמימה תקרב ובעלת מום תשחט נשחטה בעלת מום עד שלא נזרק דמה של תמימה מותרת משנזרק דמה של תמימה אסורה ר' אלעזר בר' שמעון אומר אפילו בשר בקדרה הרי זו תקבר: 
  הלכה יג
המפריש חטאתו ואבדה והפריש אחרת תחתיה ולא הספיק להקריבה עד שנמצאת הראשונה והרי שתיהן עומדות יביא את איזה מהן שירצה שנייה תרעה עד שתסתאב ותמכר ויפלו דמיה לנדבה רבי אומר תמות: 
  הלכה יד
המפריש מעות לחטאתו ואבדו והפריש חטאת תחתיהן ולא הספיק להקריבה עד שנמצאו ר' אומר ילכו לים המלח ומודים חכמים לר' במפריש חטאתו ואבדה והפריש אחרת תחתיה והקריבה ואחר כך נמצאת הראשונה שתמות: 
  הלכה טו
המפריש מעות לחטאתו ואבדו והפריש חטאת ואחר כך נמצאו מעות שילכו לים המלח שר' אומר אין המעות נופלות לנדבה אלא אם כן לקח בהן חטאת והותיר וחכמים אומרים אין חטאת מתה ואין המעות ילכו לים המלח אלא שנמצאו מאחר שכיפרו הבעלים: 
  הלכה טז
תמורת הבכור והמעשר ולדן וולד וולדן עד סוף העולם הרי אלו כבכור וכמעשר ויאכלו במומן לבעלים: 
  הלכה יז
מה בין בכור ומעשר לכל הקדשים שכל הקדשים חייב באחריותן ויטפל בהן להביא מחוצה לארץ מה שאין כן בבכור ובמעשר:  תוספתא מסכת תמורה (צוקרמאנדל) פרק ג

תוספתא מסכת תמורה (צוקרמאנדל) פרק ג
  
 הלכה א
האומר מה שבמעי בהמה זו הקדש מותרת בגיזה ואסורה בעבודה מפני שמכחיש את הקדשים שחטו העובר אסור באכילה מתה העובר אסור בהנאה: 
  הלכה ב
שור זה הקדש לאחר שלשים יום שחטו בתוך שלשים יום מותר באכילה מת מותר בהנאה הקדישו לשם שלמים הרי זה מוקדש מעכשיו אחר שלשים יום ושחטו בתוך שלשים יום אסור באכילה מת אסור בהנאה הקדישו לשם שלמים הרי זה אינו מוקדש: 
  הלכה ג
בהמה זו תודה מה שתלד עולה בהמה זו שלמים מה שתלד חטאת הרי זו ולד תודה ולד שלמים דברי ר' מאיר וחכמים אומרים דבריו קיימים ר' יוסי אומר יבדק אם אמר לכך נתכוונתי אלא שאין יכול להוציא שני שמות כאחד דבריו קיימין אם אמר מה שקריתי שם לראשון וחזרתי וקריתי שם לשני אין דבריו אחרונים כלום: 
  הלכה ד
מודה ר' מאיר לחכמים מה שתלד בהמה זו עולה והיא תודה מה שתלד בהמה זו חטאת והיא שלמים דבריו קיימין מודים חכמים לר' מאיר באומר בהמה זו תחת שני זבחים אלו תחת שני זבחים שאני חייב אין דבריו אחרונים כלום: 
  הלכה ה
בהמה זו תמורת עולה ותמורת שלמים הכל תמורת עולה דברי ר' מאיר וחכמים אומרים ירעה עד שיסתאב וימכר ויביא בדמי חציה עולה ובדמי חציה שלמים ר' יוסי אומר יבדק אם אמר לכך נתכוונתי אלא שאין יכל להוציא שתי שמות כאחד דבריו קיימין מה שקריתי שם לראשון וחזרתי וקריתי שם לשני אין דבריו אחרונים כלום: 
  הלכה ו
בהמה זו חציה עולת וחציה שלמים הכל תחת עולה דברי ר' מאיר וחכמים אומרים ירעה עד שיסתאב וימכר ויביא בדמי חציה עולה ובדמי חציה שלמים ור' יוסי אמר יבדק אם אמר לכך נתכוונתי אלא שאין יכול להוציא שני שמות כאחד דבריו קיימין אם אמר מה שקריתי שם לראשון וחזרתי וקריתי שם לשני אין דבריו אחרונים כלום: 
  הלכה ז
בהמה זו תחת עולה תחת שלמים הכל תחת עולה דברי ר' מאיר וחכמים אומרים דבריו קיימין ר' יוסי אומר יבדק אם אמר לכך נתכוונתי אלא שאין יכול להוציא שני שמות כאחת דבריו קיימין אם אמר מה שקריתי שם לראשון וחזרתי וקריתי שם לשני אין דבריו אחרונים כלום: 
  הלכה ח
בהמה זו חציה עולה וחציה שלמים והמיר בה תמורתה כיוצא בה חציה עולה וחציה שלמים בהמה זו חציה תחת עולה וחציה תחת חטאת הכל עולה דברי ר' מאיר וחכמים אומרים תמות חציה תחת חטאת וחציה תחת עולה הכל מודין שתמות: 
  הלכה ט
חמשה שהביאו זבח אחד אחד סומך לשום עולה וכולם סמכו לשום שלמים ירעה עד שיסתאב וימכר בדמי חציה עולה ובדמי חצייה שלמים שחטו תעבר צורתו ויצא לבית השרפה: 
  הלכה י
מצאתו שלמים תעלה לגבי מזבח מפני שלא היה בית דין שלכך כך אמר ר' יוסי במה דברים אמורים בזמן שמתכוין לכך מתחילתו אבל סמוך לשם עולה ונמלך ואמר לשום שלמים הרי זה בקדושתה ראשונה הרי מתחלתו אבל סמוך לשם עולה ונמלך ואמר לשום שלמים הרי זה בקדושתה ראשונה: 
  הלכה יא
הרי זו תמורה זו חליפה זו הרי תמורה זו מחוללת על זו לא אמר כלום בהקדש בדק הבית זה מחוללת עליו דבריו קיימין תמורה זו חליפה זו לא אמר כלום: 
  הלכה יב
הרי זו חטאת והרי זו אשם אף על פי שחייב לא אמר כלום הרי אלו לחטאתי והרי אלו לאשמי אם היה חייב דבריו קיימין ואם לאו לא אמר כלום הרי על חטאתו ועולתו של פלוני מדעתו יצא ושלא מדעתו לא יצא הרי זו חטאתו ועולתו של פלוני הלך הלא והביא לעצמו הרי הן כחטאת ואשם שכפרו הבעלים: 
  הלכה יג
עולה שנתערבה בזבחים ירעה עד שיסתאבו וימכרו ויביא בדמי יפה שבהן זבח ובדמי יפה שבהן עולה המיר באחת מהן ואין יודע באיזה מהן המיר הרי זה מביא מעות או זבח מתוך ביתו אומר אם תמורה עולה היא הרי זה שלמים אם תמורת שלמים הוא זה הרי זו עולה והרי הן כשני זבחים שנתערבו זה בזה: 
  הלכה יד
חזר והמיר באחד מהן ואין ידוע באיזה מהן המיר הרי זו מביא מעות או זבח מתוך ביתו ואומר אם תמורת תמורה הוא זה חולין הוא זו עולה היא שלמים אם תמורת שלמים היא זו הרי זו עולה והרי הן כזבח וכתמורה שנתערבה זה בזה: 
  הלכה טו
תודה שנתערבה בתמורתה שמהן יקרבו ויניף הלחם עמהן מת אחד מהן לא יקרב שני חזר והמיר באחד מהן הרי זה לא יקרב וכן שלמים שנתערבו בבכור שניהם ירעו עד שיסתאבו ויאכלו כבכור מת אחד מהן לא יקרב שני חזר המיר באחד מהן הרי זה לא יקרב:  תוספתא מסכת תמורה (צוקרמאנדל) פרק ד

תוספתא מסכת תמורה (צוקרמאנדל) פרק ד
  
 הלכה א
הנרבע בין משלו ובין משל חבירו בין לפני הקדשו בין לאחר הקדשו בין בשוגג בין במזיד בין באונס ובין ברצון פסול לגבי מזבח מוקצה שלו אסור ושל חברו מותר: 
  הלכה ב
מאימתי נקרא מוקצה משיעשה מעשה ונעבד בין משלו ובין משל חברו בין לפני הקדשו ובין לאחר הקדשו בין בשוגג ובין במזיד פסול לגבי מזבח באונס כשר ברצון פסול: 
  הלכה ג
איזהו נעבד כל שעובדין אותו בין באונס ובין ברצון איזהו מוקצה זה מוקצה לעבודה זרה אבל אמר שור זה לעבודה זרה ובית זה לעבודה זרה לא אמר כלום שאין הקדש לעבודה זרה: 
  הלכה ד
איזהו מחיר כלב אלו חלופי כלב שנא' תמכר עמך בלא הון החליף עמו פרכילי ענבים ועטרות של שובלין יינות שמנים וסלתות כל דבר שהוא כיוצא בו קרב לגבי מזבח אסורה: 
  הלכה ה
האחין שהיו להן תשע בהמות וכלב חלקו ארבע כנגד ארבע ואחד כנגד כלב שכנגד הכלב אסורה שעם הכלב מותרת: 
  הלכה ו
איזהו אתנן זה שכרה של זונה שנ' לכל זונות יתנו וגו' שכר זכר הרי זה אסור האומר הילך טלה זה ותלין שפחתך אצל עבדי ר' אומר אתנן ר' יוסי בר' יהודה אומר אין אתנן שאין אתנן אלא מן עריות ביאתן בעברה: 
  הלכה ז
נתן לה חיטין לעשות סולת ענבים לעשות יין זיתים לעשות שמן בהמה מעוברת וילדה אצלו הרי אלו אסורין אבל נתן לה מעות לקחה בהן יינות שמנים וסלתות בהמה ונתעברה אצלה וילדה הרי אלו מותרין וכשם שאסורין באהל מועד שבמדבר כך אסורין באהל מועד שבגלגל וכשרין להקדש בדק הבית: 
  הלכה ח
נתן לה זהב ר' יוסי בר' יהודה אומר אין עושין אותן ריקועין אפילו אחורי בית הכפורת נתן לה ולא בא עליה הרי אלו מותרין בא עליה אפילו לאחר שלש שנים הרי אלו אסורין בא עליה ולא נתן לה אפילו לאחר שלש שנים נתן לה הרי אלו אסורין וזהו אתנן ר' אומר מן עריות שביאתן עברה אבל הנותן לאשתו בנדתה או שנתנה לו היא או שנתן לה שכר פקעתה הרי אלו מותרין אף על פי שאין ראיה לדבר זכר לדבר ובתתך אתנן ואתנן לא נתן לך וג': 
  הלכה ט
נתן לה מוקדשין הרי אלו מותרין והדין נותן שיהו אסורין ומה אם העוף שאין המום פוסל בו אתנן ומחיר חל עליו קדשים שהמום פוסל בהם אין שיהא אתנן ומחיר חל עליהן תלמוד לומר לכל נדר פרט לדבר הנדור: 
  הלכה י
כל אסורין לגבי מזבח ולדותיהן מותרין ר' אלעזר אוסר ולד טרפה רבי אלעזר אומר לא יקרב לגבי מזבח וחכמים אומרין יקרב לגבי מזבח ומודה ר' אלעזר באפרוח שיצא מביצה טרפה שיקרב לגבי מזבח ר' חנניה בן אנטיגנוס אומר משום ר' אלעזר חסמא בהמה כשרה שינקה מן הטרפה אסורה לגבי מזבח: 
  הלכה יא
כל הקדשים שנעשו טרפה לפני הקדשן ואחר כך מתו יש להן פדיון אחר הקדישן ומתו אין להם פדיון שאין פודין את הקדשים להאכילן לכלבים הבכור והמעשר יש להן פדיון: 
  הלכה יב
חומר בהקדש מזבח מה שאין בהקדש בדק הבית וחומר בהקדש בדק הבית מה שאין בהקדש מזבח ונותנין הימנו להקדש הבית את הראוי לו מאילך ושלא מאילך והקדש בדק הבית אינו אלא מאילך: 
  הלכה יג
חומר בהקדש בדק הבית תחלת הקדישו מועלין בו והקדש המזבח יש הימנו שמועלין בו ויש הימנו שאין מועלין בו ולא הותרו לאכילה אלא בפדיון אם מתו בין תמימין ובין בעלי מומין לא יפדו ר' שמעון אומר יפדו בהקדש המזבח תמימין לא יפדו ובעלי מומין יפדו: 
  הלכה יד
אחד קדשי מזבח ואחד קדשי בדק הבית שאם מתו או שהפילו או שנטמאו הרי אלו ישרפו: 
  הלכה טו
חטאת העוף הבאה על הספק ואשם תלוי וחולין שנשחטו בעזרה ר' שמעון אומר ישרפו ר' יהודה אומר יקברו: 
  הלכה טז
כיצד קוברין חטאת העוף היו נותנין אותה על גבי אמת המים והיה מתגלגלת ויורדת לנחל קדרון ר' ישמעאל ברבי יוחנן בן ברוקה אומר חלון היתה שם למערבו של כבש אמה על אמה רבוכה היתה נקראת ששם נותנין חטאת העוף תעבר צורתה ותצא לבית השרפה: 
  הלכה יז
פסולי קדשי קדשים ואימורי קדשים קלים וקדשי קדשים שנטמאו בפנים ומנחות והסולת והיין והשמן הרי אלו ישרפו כיצד שורפין יין ושמן היו נותנין אותן על גבי מדורה כמות שהן פסולין קדשים קלים ואימורי קדשי קדשים שנטמאו בחוץ והפסח שיצא רובו שורפין אותן לפני הבירה מעצי המערכה:  
