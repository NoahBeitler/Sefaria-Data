(1) מחבר ספר משלי, וכפי שנאמר בפתיחת הספר [משלי א, א] "משלי שלמה בן דוד מלך ישראל". (2) תנחומא וילך אות ב: "אין חכמה אלא תורה". ובמו"ק טז: דרשו שפסוקנו עוסק בתורה. ובדר"ח פ"ג מ"ט [קלא.] כתב: "והחכמה היא התורה בפרט". ובתפארת ישראל פ"ט [לב:] כתב: "על התורה נאמר [דברים ד, ו] 'כי היא חכמתכם ובינתכם לעיני כל העמים'". ובח"א לר"ה טז. [א, קה.] כתב: "החיטים מחכימים [סנהדרין ע:]... ומזה הטעם מקריבים שתי הלחם בעצרת [ר"ה טז.], שבו ניתנה תורה [פסחים סח:], והיא החכמה". ובתפארת ישראל פ"י [לה.] כתב: "אין ראוי שיקרא מי שהוא 'חכם', וידע בדברים הגשמיים, כמו שאין נקרא 'חכם' מי שהוא חכם במלאכת הרצענות, אף שהיא חכמה גם כן. ולכך דוקא החכם המעיין בענין הקדושה, וזה נקרא חכמה... כי הדברים הקדושים הם דברי חכמה". וכן כתב שם בפי"א [לח:], ובדר"ח פ"ה מכ"ב [ערה.]. ובהקשר לזה משתלבים דברי הגמרא [שבת לא:], שדרשו על הפסוק [איוב כח, כח] "הן יראת ה' היא חכמה" - "שכן בלשון יוני קורין לאחת 'הן'". הרי שהחכמה היחידה היא זו הקשורה במיוחד ובמסוים אל השי"ת. (3) דבריו טעונים ביאור, דמדוע חכמתה העליונה של התורה מחייבת שהתורה תיקרא בלשון רבים ["חכמות"] דוקא, ולא בלשון יחיד. אמנם כונתו היא, שככל שהדבר מרומם יותר, כן הוא כולל יותר. וחכמת התורה כוללת בתוכה את שאר החכמות, ולכך נקראת בלשון רבים. וכפי שכתב בתפארת ישראל פמ"ו [קמב:]: "מעלת התורה אינו כמו שאר דברים... שכוללת הכל". ובח"א לשבת לב: [א, כד:] כתב: "הדבר השכלי כולל הכל, ודבר זה אמרנו פעמים הרבה מאוד". ובח"א לסנהדרין צח: [ג, ריט:] כתב: "ודבר זה רמזו חכמים על הש"י, שאמר [שמות כ, א] 'אנכי ה' אלקיך', מלמד שעם כל אחד ואחד היה מדבר כפי מה שהוא; לזקנים ככוחם, ולבחורים כפי כוחם [שמו"ר ה, ט]... וזה מפני כי הוא יתברך כולל הכל, ולכך הוא נדמה לכל אחד כפי המשיג אותו". ועל כך אמרו חכמים [אבות פ"ה מכ"ב] "הפוך והפוך בה דכולא בה". וראה הערה 5. (4) ועוד אודות עליונותה של חכמת התורה, ראה דבריו בנר מצוה [יא:] שכתב: "לא היו רוצים [מלכות יון] שתהי החכמה, בפרט שהיא יותר חכמה והיא יותר עליונה מן החכמה האנושית שהיה להם, כמו שהיא התורה, שהיא החכמה על הכל". ובתפארת ישראל פ"ט [לב:] כתב: "ההפרש שיש בין התורה ובין שאר חכמות, כי שאר החכמות אינן מביאין את האדם אל הדביקות הזה... עם השי"ת... אבל מה שמביא האדם אל הדביקות היא התורה, שהיא מורה הדרך אל השי"ת, שעל ידי זה יהיה דבק בו יתברך". ובדר"ח פ"ד מט"ו [קצ:] כתב: "התורה היא יותר מן החכמה... שאף האומות נקראים חכמים, אבל בני תורה לא נקראו... תורת משה היא אלקית, והיא בודאי למעלה מן החכמה". ושם בפרק פ"ה מכ"ב [ערה.] כתב: "שאין לך מדה טובה הימנה [מהתורה]... שהיא הדבר המביא אל השי"ת להתדבק בו יתברך ביחוד יותר מהכל, ולא כן שאר חכמות. ואילו ידעו בני אדם יושבי חושך להבין... לא היו מבלים ימיהם בדברי חכמי האומות ועוזבין תורת אמת, אשר בצלה אנו חיים". וראה עוד בדר"ח פ"א מ"ב [כה:], ונצח ישראל פל"א הערה 59. (5) ופירושו, מפאת רוממות התורה, התורה נמצאת אל כל בני האדם. ובע"ז ב: אמרו שהקב"ה החזיר את התורה על כל האומות [ורק ישראל הסכימו לקבלה], וביאר שם בח"א [ד, ב.] בזה"ל: "כי התורה היא מצד הש"י, לכך היא שייכת לכל, כי התורה היא החכמה העליונה ושייכת לכל האומות, רק מצד המקבל שייכת לישראל דוקא, אבל מצד התורה עצמה - אין גבול אליה, והיא מונחת לפני הכל... אם יש כאן מקבל". וכן כתב בדר"ח פ"ה מכ"ב [ריש רעז:], וז"ל: "כי כ"כ מדריגת התורה עליונה כוללת הכל, עד שהכל משותפים בה, כי כוללת הכל אף האומות, שלכך ניתנה תורה במדבר, במקום הפקר, עד שאפילו האומות שייכים אל התורה. וכל זה מפני מדריגת ומעלת התורה העליונה שהיא על הכל והיא אל הכל, אם היו רוצים האומות לקבל התורה, רק הם לא רצו בתורה, אבל מצד נותן התורה היא שייכת אל הכל". ובגו"א שמות פ"כ אות ז כתב: "אבל נתינת התורה שייך לכל האומות, והקב"ה החזיר את התורה על כל האומות... כיון שהתורה שייכת אל כל האומות". ובנתיב העבודה פי"ג [א, קיח:]: "הלשון של תרגום אינו לשון פרטי מיוחד לאומה, והוא לשון כולל אל הכל. ולכך התרגום הוא מורה על העולם שהוא כולל הכל... ומפני כך התורה היא ניתנה אל הכל. ודבר זה מורה מה שפעם השלישית יקרא אותו בתרגום ["שנים מקרא ואחד תרגום" (ברכות ח.)], שהוא לשון כולל, כי התורה שייך אל הכל, אך האומות לא היו רוצים לקבלה. וזהו מעלת התורה כאשר היא לכל". (6) שבפשטות מוסב על כל בני אדם. וכן פירש הראב"ע שם: "בחוץ - שבה המון העם". אמנם מכאן ואילך יבאר, שניתן היה לבאר ["בחוץ תרונה"] שכונת המקרא היא רק לחכמים המופלגים בלבד, ולא לכל אדם, ובכדי לאפוקי מכך הוצרכו הרבוים הבאים של הפסוק ["ברחובות תתן קולה", "בראש הומיות תקרא", "בפתחי שערים"]. (7) בלשון המהר"ל "רק" הוא כמו "אלא". (8) כי "בחוץ תרונה" "הוא מקום הרחוק מעיר" [לשון הגר"א למשלי כב, יג], ואין שם הרבה בני אדם, ולכך הו"א ש"בחוץ תרונה" מרבה רק את החכמים המופלגים. (9) "היינו מה שלפני העיר, ששם מוכרים צרכי העיר, והוא הנקרא רחוב העיר" [לשון הגר"א משלי א, כ]. ובפירוש הגר"א לשיר השירים ג, ב, כתב על פסוקנו: "["בחוץ תרונה"] המקום אשר לפני העיר, והוא 'סרטיא', והוא חוץ לעיר מרחוק... והב' ["ברחובות תתן קולה"] הוא קרוב לשער, הוא נקרא 'פלטיא', והוא נקרא רחוב העיר". ורש"י שבת ו. כתב: "פלטיא - רחבה של עיר, ששם מתקבצין לסחורה". (10) "במקום שהיא נשמעת ונכרזת" [רש"י שם במשלי]. והמיוחד במקום זה [לעומת קודמיו] הוא ששם אנשים באים לשמוע את הנאמר, ולא שנמצאים שם לעסקיהם. (11) פירוש - הרבוי הנוסף של הפסוק לאחר "בחוץ תרונה" ["ברחובות... בראש הומיות"] בא לרבות את השלב שלאחר "חכמים גדולים". וה'נחית דרגא' מחכמים גדולים הוא "בני אדם בינונים". (12) "מקום הנכנסים והיוצאים" [מצודות דוד שם]. וכאן מתרבים אף בני האדם הפחותים ממדריגת הבינונים ["ששם נכנסים הכל"]. (13) כמבואר בפסוק שלאחריו "עד מתי פתים תאהבו פתי וגו'". ובסוטה ה: אמרו "כל השם אורחותיו בעוה"ז, זוכה ורואה בישועתו של הקב"ה". וכתב על כך בנתיב הצדק פ"ג [ב, קמד:]: "יהיה האדם מתבונן על כל מעשיו שיעשה בעוה"ז... ולכך יהיו כל מעשיו בהתבוננות הרבה... ודבר זה הוא הדבר הגדול כאשר עושה מעשיו בהתבוננות ובדעת, שהוא בא לידי צדק וניצל מן החטא. וזה שאמרו בפ"ק דסוטה [והולך להביא את המאמר הנ"ל]... ודבר זה הוא ראשון אל הכל, כי צריך קודם הכל התבוננות על דרכיו שהוא ירצה לעשות". וכן כתב בדרשת שבת תשובה [עא:], והוסיף שם: "ומזה תדע כי המתבונן ומחשב דרכיו, אינו חוטא בין במזיד ובין בשוגג". אמנם כאן מדגיש שחישוב הדרכים והבנת אחרית דבר הם פועל יוצא מחכמתה של תורה. ונראה להטעים זאת על פי דבריו שבגו"א בראשית פכ"א אות כ [בביאור שבן סורר ומורה נידון ע"ש סופו (רש"י דברים כב, יח)], שכתב: "וזה לא קשיא למה ציוה תורה לדון אותו ע"ש סופו, דודאי אין זה קשיא, שהתורה תיקון לכל דבר ע"ש סופו, כי היא החכמה והדעת שנתן לנו... והתורה כדי להיישר ולתקן ציותה שלא יהיה בן סורר ומורה". ובנתיב התורה פ"א [א, ד.] כתב כי "תורה" היא לשון הוראה משום ש"מורה לאדם את הדרך אשר בדרך ההוא יגיע אל תכליתו האחרון מה שאפשר לאדם להגיעו, הוא אל עולם הבא... שמורה לאדם תכליתו האחרון אשר ראוי להגיע אליו". הרי שכל ענינה של תורה עומד בסוד "אחרית דבר". ולכך דין הוא שחכמתה של תורה תעורר את האדם שיחשב דרכיו ופרי מעלליו. וראה הערה 59. (14) לשון הפסוקים שם [פסוקים כב-כג]: "עד מתי פתים תאהבו פתי ולצים לצון חמדו להם וכסילים ישנאו דעת. תשוב לתוכחתי וגו'". (15) קהלת ט, ח "בכל עת יהיו בגדיך לבנים וגו'", ופירש רש"י שם "התקן עצמך בכל שעה במעשה טוב, שאם תמות היום תכנס בשלום... כך דרשוהו רבותינו במסכת שבת [קנג.]". והובא להלן פ"ב ד"ה ובפרק השואל. ותמיה זו ["וכי אין אתם יראים כי תלכו מן העולם בלא תשובה"] היא היא הנכללת במסגרת חיובו של אדם לחשוב על דרכיו. והדבר נרמז בפסוקים שם, כי בהמשך נאמר [פסוקים לב-לג] "כי משובת פתים תהרגם ושלות כסילים תאבדם, ושומע לי ישכן בטח ושאנן מפחד רעה". ופירש רש"י שם: "ישכן בטח - בעוה"ז. ושאנן - לעוה"ב. מפחד רעה - מדינה של גהינום". הרי בעוד שהפתי והכסיל נהרגים ונאבדים, לעומתם העושים תשובה זוכים לעוה"ז ולעוה"ב, וניצולים מדינה של גיהנום. ולכך פסוקים אלו קוראים לאדם שישים על לבו שלא ילך מהעוה"ז בלא תשובה. (16) וזהו הנאמר בפסוקים הללו שיש לפתים להתחרט על טפשותם, ועל הלצים להתחרט על ליצנותם, וכיו"ב. ובסמוך יבאר מדוע התורה היא זו הקוראת לחוטא שישוב. (17) בפסוקים האלו; פתים, לצים, וכסילים. (18) אודות שהתאוה באה מהגוף, ראה דבריו בדר"ח פ"ד מכ"ב [רז:], שכתב: "התאוה בא מן הגוף, ובאם אדם נוטה אל התאוה, דהיינו לגוף לגמרי... דבר זה מוציא אותו מן העולם". ואודות שתאות הזנות בפרט באה מן הגוף, הנה אמרו חכמים [סוטה יד.] שמנחתה של סוטה באה מן השעורים [במדבר ה, טו], משום ש"מעשיה מעשה בהמה, כך קרבנה מאכל בהמה". ראיה זו ממנחת סוטה הביאה המהר"ל בהרבה מאוד מקומות בספריו להורות שתאות העריות הינה מעשה גופני חומרי. וננקוט בדוגמאות מספר; בנתיב הענוה פ"ד [ב, י:] כתב: "כי מידת העריות מעשה חומרי מתועב, ודבר זה נתבאר הרבה, ואין צריך להאריך בזה... שלכך אמרה תורה שתהא קרבנה של סוטה מאכל בהמה". ובדר"ח פ"א מ"ב [כו:] כתב: "מעשה הזנות הוא מעשה בהמה. ובמסכת סוטה, מפני מה קרבנה של סוטה מאכל בהמה, שהוא מן השעורים, אמרה תורה היא עשתה מעשה בהמה, ולפיכך קרבנה מאכל בהמה. ולדבר הזה א"צ ראיה כי הזנות מעשה בהמה חומרית". ובדר"ח פ"ה מ"ט [רמו.] כתב: "ודבר זה ביארנו הרבה מאוד, שאין ענין קדושה רק שהוא נבדל מן החומרי. ורמזו זה חכמים במה שאמרו ז"ל למה קרבנה של סוטה שעורים... היא עשתה מעשה בהמה... הרי לך כי הזנות מעשה חומרית. ודבר זה ידוע כי הזנות הוא חומרי גופני". ובגבורות ה' פ"ד [כט.] כתב: "וידוע כי הנמשך אחר הזנות הוא נמשך אחר החומר, ולפיכך אמרה תורה במנחת סוטה שיהא קרבנה שעורין לפי שהיא עשתה מעשה בהמה". ושם בפס"ו [שז.] כתב: "גלוי עריות הוא... מחמת יצרו שבגוף המתאוה לעריות, ודבר זה מבואר בכמה מקומות שחטא עריות הוא לגוף, וכמו שאמרה תורה בסוטה שיהא קרבנה שעורים, שהיא עשתה מעשה חמור, כך קרבנה יהא מאכל חמור. הרי כי חטא הערוה הוא ענין חומרי גופני". ובבאר הגולה, באר הששי [קח:], כתב: "כל זנות הוא מצד הגוף, ודבר זה בארנו בכמה מקומות, ורמזו ז"ל בענין הסוטה, היא עשתה מעשה בהמה, אף קרבנה שעורים, שהוא מאכל בהמה, ודבר זה ידוע כי כל זנות הוא חומרי, שנמשך אחר תאותו החומרית, וא"צ ראיה". ובדרוש לשבת תשובה [ריש עח.] כתב: "העריות הם מכח גוף האדם, ולפיכך נמצא דבר זה ביותר בכל בעלי חיים, כי פועל זה מתייחס אל הגוף החומרי. ואמרו חכמים ז"ל אצל סוטה, למה קרבנה שעורים, היא עשתה מעשה בהמה, לכך קרבנה מאכל בהמה". וכן כתב בח"א לזבחים פח: [ד, סח.], וז"ל: "עריות וזנות חטא הזה הוא בגופו, כאשר אדם עושה מעשה זנות, מעשה הזה הוא מעשה בהמה, ולכך קרבנה של סוטה שזנתה, שעשתה מעשה בהמה, קרבנה שעורים, שהוא מאכל בהמה ממש". וראה בדרוש עה"ת [יא.]. וכ"ה בח"א לע"ז ה: [ד, לב.]. ורש"י ר"פ קדושים [ויקרא יט, ב] כתב: "קדושים תהיו - הוו פרושים מן העריות... שכל מקום שאתה מוצא גדר ערוה אתה מוצא קדושה". וכתב שם הגו"א אות ג: "ונראה הטעם, שאחר ששם קדושה נאמר על פרישה מן עניני הגוף ותאותיו, יותר ראוי על גדר ערוה, שהם תאות הגוף ביותר. ולכך מי שנוטה אחר זנות יאמר על זה שהוא מעשה בהמה... לפי שהזנות ענין גופני, וזה ענין הבהמה שהיא כולה גוף וחומר. ולכך מי שפורש מן הערוה הוא פורש מתאות הגוף החומרי, ולפיכך נקרא 'קדוש', ר"ל פרוש מעניני עוה"ז, שהוא גוף". ובדרוש שבת תשובה [עח.] הוסיף: "ועוד, כי אין ענין הערוה והזנות רק חבור גוף לגוף". וראה עוד גו"א במדבר פי"א אות ג, וח"א לשבת קלג: [א, עא.]. וראה בסמוך הערה 80. (19) הרי שמבאר "פתי" מלשון שוטה. והגר"א שם במשלי כתב: "הראשון, מחמת שנתפתו ביצרם לילך אחר תאות עוה"ז, וסוברים שזהו בעצם טוב, ויהיה כן לעולם... וזהו שאמר 'עד מתי פתים', הוא נגד ההולכים אחר פתוי יצרם לרדוף אחר תאות עוה"ז, 'תאהבו פתי', תהיו נוחים להתפתות". הרי שהגר"א מבאר "פתי" מלשון מתפתה ליצרו. ורש"י שם ביאר כגר"א. והרד"ק, בספר השרשים, שורש פתה, חיבר אותם להדדי, וז"ל: "פתה - ענינו הטיית הלב לזולתו שלא על דרך האמת והשכל... ולפיכך נקרא השוטה 'פתי', לפי שהוא נוטה לכל דבר, כמו שאמר [משלי יד, טו] 'פתי יאמין לכל דבר'". (20) קודם למעשה הניאוף. וא"כ יש כאן שלשה שלבים; (א) האדם נמשך אחר הגוף והחומר. (ב) כתוצאה מכך נכנסת בו רוח שטות. (ג) וכש"נכנס בו רוח שטות, אז נעשה גשמי, ואז הוא חוטא" [לשונו בח"א לסוטה ג., הוצאת כשר (חלק ראשון, עמוד יח), ואינו בח"א הוצאת לונדון (ב, כט.)]. ובדר"ח פ"א מ"ב [כו:] כתב: "ועוד אמרו ז"ל 'כי תשטה' למה נאמר, ללמד שאין המנאפים מנאפים עד שיכנס בהם רוח שטות... למדנו מזה כי אין הולך האדם אחר זנות רק כאשר יכנס בו רוח שטות... ולפיכך הזנות של גלוי עריות הוא הפך מדריגת התורה, שהיא תורה שכלית, והזנות מעשה חמרי". (21) כי היחס שבין השכל לגוף הוא "כשזה קיים זה נופל", וכפי שביאר בח"א לשבת קנב. [א, פב:] את מאמרם, שת"ח כל זמן שמזקינים חכמה נתוספת בהם, וז"ל: "כאשר החומר נחלש לעת הזקנה... כח השכלי מתגבר, שכן כאשר זה היה נופל זה קם. שכח החומרי בחזקו ובתקפו, אין השכלי בכוחו. ולעת זקנתו, שבטל ונחלש החמרי, מתגבר השכלי מעלה מעלה". וזהו שכתב כאן, שכאשר האדם נמשך אחר הגוף והחומר, בכך גופא מונח העדר השכל והדעת [שהם ההפכים לחומר], ולכך נקרא בשם "פתי". [ויש להעיר, כי כאן מגדיר את החוטא החומרי בשם "פתי", ואילו בח"א לסוטה ג. (ב, כט.), לאחר שביאר שרוח השטות גורמת לחטא, כתב בזה"ל: "וכן שלמה קרא הרשע 'כסיל' בכל ספר קהלת". ולפי דבריו כאן היה לו לומר שהרשע נקרא "פתי", כי שם זה מבטא את "רוח השטות", יותר מאשר שם "כסיל".] ועוד אודות שההפכים אינם יכולים לדור יחד [ולכך לאחר כניסת רוח השטות - "הלך השכל"], הנה כן מבואר בנצח ישראל פט"ו [ד"ה הנה ביארו] בקשר ליעקב ועשו. וזהו יסוד ידוע בספרי המהר"ל. ובדר"ח פ"ו מ"ה [רצ:] כתב: "איך יהיה אל התורה, שהיא שכל, קיום בגוף החומרי, כיון שהם הפכים, ואין עמידה אל אשר הם הפכים יחד". וכן כתב בדרוש על התורה [טז:]. וראה להלן פ"ב הערה 140. (22) לשון הגר"א שם במשלי: "בני אדם מרחיקים עצמם מן התורה... מחמת שחפצים לדבר דברים בטלים, אף שאין בזה הנאת עולם הזה, מ"מ הוא מתוק אצלם". ושם בהערה 113 הובאו דבריו ממקום אחר שכתב: "והם יושבי קרנות, ומדברים דברי לצנות בלי שום תועלת, רק שהנאתם בזה". (23) בדרשת שבת הגדול [רא.] ביאר את ענינם של קין הבל ושת, וז"ל: "כי האדם הראשון היו לו שלשה בנים; קין, הבל, שת. וידוע כי מעשי אדם... נחלקים לשלשה חלקים; החלק האחד מעשים רעים, שהם מצד יצה"ר שבאדם... השני - מעשים שהם הבל, אין ממש בהם כלל, כמו כמה מעשים של הבל שעושה האדם, אין בהם טוב, ואין בהם רע... והבן השני נגד המעשים שהם הבל ואין בהם ממש... כי הבל היה רועה צאן [בראשית ד, ב] כפי ענינו, שהוא הבל. כי הבהמה היא הבל ואין בה ממש... והבל היה רועה צאן... כפי מדתו". וכנגד מהותו של הבל כתב כאן "הלצים המכלים ימיהם בהבל, שאין בהם ממש". ועוד אודות שהליצנות היא הבל וביטול, ראה דבריו בנתיב האמת פ"א [א, קצט:] שכתב: "הליצנות הם דברי הבאי, שעושה מעשים שאין בהם ממש כלל, כמו שהוא כל ליצנות... שהולך אחר דברי הבאי ודברי בטלה". ובנתיב הליצנות פ"ב [ב, ריט.] כתב: "כי האדם נמשך ביותר אחר הליצנות, ונפשו נהנה בליצנות... כי הליצנות דבר שאין בו ממש... דבר אפס ותוהו לגמרי". ובנתיב דרך ארץ פ"א [ב, רמח:] כתב: "הליצנות הוא דבר שאינו מן מציאות העולם, שהרי הוא ליצנות והבאי". ובדר"ח פ"ו מ"ז [רחצ:] כתב: "ואין ספק כי ההתול הוא הפך השכל, כי הליצנות הוא דבר שאין בו ממש, רק היתול, והשכל מה שראוי לפי האמת, ולפיכך השחוק מבטל השכל". וראה עוד נצח ישראל פכ"ג הערה 71. (24) על פי משלי [כא, י] "נפש רשע איותה רע". ובהקדמתו לדר"ח [ט.] כתב: "אם אינו נזהר בנזיקין כלל, ועושה היזק בידים לחבירו, זהו נפש רע, כדכתיב 'נפש רע איותה רע', ור"ל כי מי שהוא רע בעצמו, נפשו מתאוה לדבר שהוא רע בעצמו, אף כי אין לו שום הנאה בזה, רק בשביל שהוא רע נמשך אל הרע בטבע". וכן ביאר בגו"א בראשית פכ"ה אות כה את רשעותו של עשו, שהיה מפרכס לצאת בבטן אמו לעבר פתחי ע"ז [רש"י בראשית כה, כב], ואע"פ שאין יצה"ר נתון בעובר [סנהדרין צא:], משום ש"מה שעשה עשו - לא בשביל יצרו, אלא מפני שהיה עשו רוצה לצאת שוב אל מינו וטבעו, שכל דבר מתעורר אל טבעו... וכן עשו, כאשר היתה [רבקה] באה לפני בתי ע"ז, ולא משום יצרו הרע". וכן ביאר את רשעותו של קין [גו"א בראשית פ"ד סוף אות ד]. ושם [גו"א בראשית פ"ו אות יא] ביאר שיש מ"ד בב"ר [כז, ד] הסובר "כי החטא בא ג"כ מן הנשמה, אע"ג שאין יצה"ר בנשמה, מ"מ נפש רשע רע בעצמה, בלא יצה"ר... ויש מי שסובר בב"ר [שם]... שלעולם אין חטא בא לאדם כי אם ע"י הגוף, אף כי נפש רשע רע, היינו כשהוא בגוף ג"כ". וכן כתב בנתיב הלשון פ"ג [ב, ע:] לגבי חטא לשה"ר. וראה עוד בח"א לב"ק ל. [ג, ה.], דרשת שבת הגדול [רא.], ובנצח ישראל פכ"ה הערה 89. (25) כפי שכתב בהקדמתו לדר"ח [ט:]: "כל דברי מוסר, שהיא דרך ארץ, השכל נותן והדעת מחייב דבר זה... כי דרך ארץ הוא לפי שכל האדם". ובתפארת ישראל פמ"א [קכח:] כתב: "כי מצות כיבוד [אב ואם] מחייב אותו הדין והשכל, מה שלא תמצא דבר זה בשאר מצות". וקודם לכן בפרק [קכז:] ביאר את ה"טוב" הגנוז במצות כיבוד אב. ועוד אודות מצות שכליות שהדעת מחייבתן - ראה רמב"ן בראשית ו, יג, ורמב"ם בשמונה פרקים, פרק ששי. (26) פירוש - הרשעים הם חפצים לעשות רע, וממילא הם שונאים את הדעת המחייבת לעשות טוב. וכמו שנאמר על צדיקים [תהלים צז, י] "אוהבי ה' שנאו רע", כך היא המידה לאידך גיסא; הרשעים שונאים את הטוב [הדעת]. וכן נאמר על רשעים [מיכה ג, ב] "שונאי טוב ואוהבי רע". והרי שנאה נופלת על ההיפך לו [ח"א נדה טז: (ד, קנד.)], ולכך תיפול שנאה בין רשעים לדעת. (27) הרי שדוד הזכיר; רשעים [כסילים], חטאים [פתים], ולצים. ובנתיב הליצנות פ"ב [ב, רכא.] ביאר את הפסוק בזה"ל: "וחילק את הרשעים לג' חלקים; יש חוטאים בכח מעשיהם, ואלו נקראים 'רשעים'... כאשר הם מוסיפים לעשות מה שאין ראוי לעשות. והמדה הרעה השניה אשר הם מחסרים לעשות ממה שראוי להם, ואלו נקראים 'חוטאים', כי 'חטא' מלשון חסרון... דכתיב [בראשית לא, לט] 'אנכי אחטנה', שפירושו אנכי אחסרנו [רש"י שם, וראה הערה 110]... והשלישי הוא הכת שאין במעשיהם ממש כלל, רק הבאי הם". והם הם הדברים שכתב כאן. (28) מה שכתב "אף שחטאו - מתחייב להם שישובו [לקיים ולשמור התורה]", לכאורה אינו מובן, דמהיכי תיתי לחשוב שהחוטא יהיה מחויב פחות בקיום התורה ממי שלא חטא מעודו, ד"אטו מי שאכל שום - יחזור ויאכל שום" [ברכות נא.]. אמנם הענין יוסבר עפ"י דבריו להלן ר"פ ג, שכתב: "כי החוטא שיצא מרשותו ועולו של הקב"ה, לא שייך שיש עליו חובה מוטלת, שהרי כבר יצא מן הגזירה אשר עליו. אבל נחשב כאילו הוא עושה נדבה... כאילו עשה דבר לפנים משורת הדין". ואלו דבריו כאן אודות חיובו של החוטא לשוב. וראה בסמוך הערה 77, שגם משם מוכח יסוד זה. ובביאור מרגניתא זו, ראה פחד יצחק יוה"כ מאמר יט, אותיות ג, ד, ויובא להלן פ"ג הערה 14. (29) "מקבלם בתשובה" פירוש שהשי"ת מקבל את תשובתם. וכל זה נכלל במה שהתורה אומרת לחוטאים; שישובו, ושתשובתם תתקבל. (30) פירוש - אף שכל האדם נחשב לחומרי ביחס לשכל התורה. [וכבר כתב הפחד יצחק פסח, מאמר טו אות ד: "בלשונו של המהר"ל 'שכל' הוא כינוי לנפש האלקית"]. וכפי שכתב פעמים הרבה אודות ההבדל בין שכל התורה לשכל האדם. ולדוגמה, ראה דבריו בתפארת ישראל פמ"ז [קמד.], שכתב: "כאשר נתן הש"י להם התורה השכלית, אשר השכל נבדל מן החומר, אשר דבק בחומר ההעדר. ואין התורה שכלית כמו שכל האדם שהוא מצורף אל החומר... [כי] התורה אין לה צירוף וחיבור כלל אל החומר, ולכך נקראה בשם 'אור', דכתיב [משלי ו, כג] 'כי נר מצוה ותורה אור', כי האור מתייחס בכל מקום אל המציאות... שהוא [התורה] שכל נבדל מן החומרי לגמרי". וזהו יסוד נפוץ מאוד בספרי המהר"ל. ובח"א לב"מ פה. [ג, לט.] כתב: "יש לתורה צירוף אל האדם... והוא השכל אשר שייך לאדם, רק אין לתורה צירוף לגמרי אל האדם, במה שהתורה היא שכלית, והאדם הוא גשמי". ובנתיב התורה פ"ו [א, כו.] כתב: "התורה היא השכל העליון, שהוא נבדל מן האדם, ושכל האדם עומד בגוף האדם, שהוא גשמי, ולכן צריך האדם אל הכנה שיקנה השכל הנבדל", ועיי"ש, שכל אותו הפרק מבוסס על יסוד זה. וראה להלן ציונים 124, 129 ופ"ח הערה 22. (31) לשונו בגבורות ה' פל"א [קכ:]: "התשובה שייכת לאדם בשביל שמעשה החטא בא מן האדם אשר הוא בעל שנוי ותמורה, ולכך אין מעשיו וחטאים שלו נחשבים מעשים גמורים. כי המעשה נחשב לפי העושה, והעושה הוא בעל גוף, בעל שנוי ותמורה, [ולכך] אף המעשה שלו אינו מעשה גמור... ולפיכך יכול לשנות מעשיו בתשובה, ונחשב המעשה כלא היה מעולם". ובדר"ח פ"ד מי"ד [קפה:] כתב: "כי השגגה הוא הטעות, והגורם לזה הוא החומר, שאם אין החומר, השכל הוא בפועל, ואין בו שגגה וטעות. ולפיכך השגגה שייך במעשים אשר הם שייכים לגוף החמרי... אבל בשכל אין שייך טעות... למה הדבר דומה; לאדם אשר הולך בחושך, ומשבר את הכלים שהם לפניו, בודאי שייך בזה שיהיה שוגג שלא ראה. אבל האדם שיש בידו נר מאיר, והולך ומשבר את הכלים, שלא שם לבו על זה, בודאי דבר זה עולה זדון, אחר שיש בידו נר מאיר ולא שם לבו על זה... ובמדריגת השכל אין שגגה כלל". וכ"ה בגבורות ה' פ"כ [צב:], ח"א לב"מ לג. [ג, כ:], ובח"א לסנהדרין קג: [ג, רמב.]. וראה נצח ישראל פי"ח הערה 62, שם פי"ט הערה 22, בסמוך הערה 36, ולהלן פ"ב הערה 112, פ"ה הערות 54, 70, פ"ו הערה 53. (32) פירוש - מבחינת התורה השכלית מעשי אדם נחשבים חומריים. דוגמה לדבר; בנדרים פא. אמרו שתלמידי חכמים קוראים לשאר אנשים בשם "חמורים". וביאר זאת בנצח ישראל פנ"ט [ד"ה ומה שאמר] בזה"ל: "ומה שאמר 'דקרי לאנשי חמרי', פירוש, כי התלמיד חכם נבדל מבני אדם, כי שאר בני אדם שאינם תלמידי חכמים, הם בערכו חמריים. ואפילו אם אין האדם עושה בפעל לקרוא להם כך, מכל מקום בערכו בני אדם הם חמרים. ודבר זה נקרא 'דקרו [ל]אנשי חמרי'... ולפיכך מה שקוראים לאנשי חמרי, רוצה לומר שבערכו הם חמרים, ואי אפשר שלא יחשוב כך בדעתו". וכך גם התורה מתייחסת למעשי האדם החומרי, וממרום פסגתה השכלית התורה קוראת לאדם החומרי והמשתנה שיחזור בתשובה. וראה להלן ציון 126. ועוד אודות זיקתה של תורה לתשובה, הנה נאמר על דגל ראובן [במדבר ב, טז] "שניים יסעו", שדגל זה נוסע אחר דגלו של יהודה [שעליו גם שבט יששכר שהוא בעל תורה]. וכתב שם הרמב"ן [פסוק ב] בזה"ל: "ראובן שהוא בעל תשובה... ושניים יסעו, שהתשובה היא שניה לתורה". ומקורו בבמדב"ר ב, י, ששם אמרו "'ושניים יסעו - שהתשובה שניה היא לתורה". וכתב על כך הפחד יצחק, יוה"כ, מאמר לג: "ועולים הם לקראתינו הדברים הנ"ל גם מסדר תפלת שמונה עשרה שלנו... ומאוד יפלא בעינינו, שלא מצינו בכל הברכות של שמונה עשרה שום בקשה וברכה על התורה מצד עצמה, אלא שכל עצמה של הבקשה על התורה כלולה היא בבקשה של תשובה, 'השיבנו אבינו לתורתך'". ועיי"ש שמאריך לבאר את יסודו של הרמב"ן, וצירף לכך את דברי הגמרא [ברכות יט.] "אם ראית ת"ח שעבר עבירה בלילה, אל תהרהר אחריו ביום... ודאי עשה תשובה". וכתב על זה: "על פי כל כללי החזקות... אין דוגמא לזה שתהא לנו חזקה שבודאי נשתנה המצב. שהלא כל החזקות הן לומר שלא היה כאן שינוי, והמצב במקומו עומד. וכשאדם מישראל סרח, הרי איבד בזה את חזקת כשרותו... ואילו בת"ח אתה אומר שבודאי נשתנה המצב... והנה הוא המקום בחיי יחיד מישראל שתופסת בו ההנחה כי התשובה היא שניה לתורה". (33) כי המאפיין את השכל הוא אי ההשתנות, לעומת החומרי המשתנה. ולכך העדר עשיית תשובה מורה על מדריגת הצורה והשכל, לעומת עשיית תשובה. וזהו יסוד נפוץ מאוד בספרי המהר"ל. ולדוגמה, בנצח ישראל פי"ד [ד"ה וכבר התבאר] ביאר את קשיות ערפם של ישראל, וז"ל: "כי הנפש גובר בישראל. וזה נודע מן המדה הפחותה שבישראל, שהעיד עלינו יוצרנו 'כי עם קשה עורף אתה' [דברים ט, ו]. רוצה לומר שהם בלתי מקבלים תוכחה, ואינם שומעים מוסר, והם עם קשה עורף. ודבר זה בשביל שאינם חומריים, שהחומר בלבד הוא מקבל התפעלות. ולא כן דבר שהוא כמו הצורה בלבד, שהוא עומד קיים ואינו מתפעל. ולפיכך ישראל הם עומדים במדתם, ואינם מתפעלים לקבל תוכחה... ואילו האומות הם קלים להתפעל, ולקבל תוכחה ומוסר. ובשביל כך אמרו ז"ל [ירושלמי סנהדרין פי"א ה"ה] שלא היה יונה רוצה ללכת בשליחותו של מקום לנינוה, שידע כי הגוים קרובי תשובה הם, ובודאי יחזרו בתשובה, ויקבלו תוכחה ומוסר מן הנביא אשר מוכיח אותם, כמו שעשו [יונה ג, ד-י], ויחייבו את ישראל; שהאומות חוזרים בתשובה, ואילו ישראל אין חוזרין בתשובה כלל. וכל זה מפני כי האומות הם הפך ישראל; שכמו שישראל הם קשה עורף, ועומדים במדתם מפני שאינם חמריים, לכך אינם מתפעלים, כך האומות שהם חומריים, הם מתפעלים ומוכנים לקבל התפעלות, כמו שהחומר הוא מקבל התפעלות, ולכך הם מקבלים דברי תוכחה וחוזרין בתשובה. כי כאשר מוכיח אותם, הם מתפעלים ומשנים דרכם". וראה שם הערות 60-54, שהובאו מקבילות לכך משאר ספרי המהר"ל. וראה להלן פ"ה הערה 71. (34) מפרעה מלך מצרים. (35) רש"י שמות ז, ג: "בחמש מכות ראשונות [דם, צפרדע, כינים, ערוב, דבר] לא נאמר 'ויחזק ה' את לב פרעה', אלא 'ויחזק לב פרעה'". (36) בגבורות ה' פל"א [קכ:] הביא מדרש זה, וכתב לבאר: "כי התשובה שייכת לאדם בשביל שמעשה החטא בא מן האדם אשר הוא בעל שנוי ותמורה... אבל אם מתרה בו, ההעדאה והתראה זאת עושים לו שמעשיו שלו נחשבים מעשה יותר, שהרי העיד ולא שמע, וזהו מעשה גמור, בודאי אז נועל הקב"ה ממנו דרכי תשובה, ומכביד את לבו. שקודם זה הקב"ה צופה לרשע שישנה את מעשיו... אבל כאשר עשה זה, שהתרה בו ולא שמע, הקב"ה מוסיף לו טומאה על טומאתו, לפי שזה הוא מוכן אל הטומאה ולא אל התשובה... והדברים אלו עמוקים מאוד... כי נועל הקב"ה דרכי התשובה, שההתראה שהוא עובר נראה שהוא חוטא בשכלו ובדעתו, ואין תשובה רק לטעות שהוא בא מן גוף האדם, לא מן הדעת". וראה הערות 32 ,31. (37) ועוד אודות המתאחר לעשות תשובה - ראה בשערי תשובה שער הראשון, אות ב, שכתב: "ודע, כי החוטא כאשר יתאחר לשוב מחטאתו, יכבד עליו מאוד ענשו בכל יום, כי הוא יודע כי יצא הקצף עליו, ויש לו מנוס לנוס שמה, והמנוס הוא תשובה, והוא עומד במרדו והנו ברעתו, ובידו לצאת מתוך ההפכה, ולא יגור מפני האף והחמה, על כן רעתו רבה". והם הם הדברים שכתב כאן המהר"ל. (38) "ויש לשאול, ולמה תהיה התשובה מועלת... והרי אי אפשר להחזיר לאיש אשר נטל נשמתו ממנו... וכי אפשר לתקן מה שעשה" [לשונו להלן פ"ה ד"ה התשובה היא]. וראה להלן פ"ב הערה 3. (39) "א-ל אמונה ואין עול צדיק וישר הוא" [דברים לב, ד], ופירש רש"י בתענית יא. "שאין עושה דבר בלא דין אמת וצדק". "כי מצד השי"ת כל מעשיו במשפט וצדק" [לשונו בגו"א במדבר פכ"ח אות יא, ד"ה ואם דבר]. ובח"א לב"מ קז: [ג, נג:] כתב: "כי הוא יתברך היושר בעצמו". ובתפארת ישראל פ"ט [לא.] כתב: "הגזל והגניבה והרציחה... כל אלו הם רחוקים ומתועבים בעיני השי"ת, שהוא יתברך עצם היושר". ושם בפמ"ו [קמא:] כתב: "כי המשפט הוא היושר בעצמו, שלא יעבור על היושר, וזהו ענין משפט. ודבר זה ידוע כי אין דבר שהוא מתייחס להשי"ת רק המשפט, דכתיב [דברים א, טו] 'כי המשפט לאלקים הוא'". וכן מבואר באור חדש [ריט.] שמידת היושר פירושה מידת הדין, לעומת מידות חסד ורחמים. (40) לשונו בנתיב התוכחה פ"א [א, קצ.]: "מדת הקב"ה שהוא מוכיח את האדם שילך בדרך הישר". אמנם כאן הוסיף כי מידת היושר של השי"ת, היא הסיבה שה' מורה את דרך הישר לאדם החוטא. ונראה לבארו, כי הנהגה מעין זו מצאנו גם לגבי מידת טובו יתברך, שהיא הגורמת לסילוק הרע מהעולם. וכלשונו בדר"ח פ"ג מט"ו [קמט:]: "מדת הטוב של הש"י חפץ שיהיה העולם בטוב, ולכך מביא פורעניות לעולם לשלם לעושה רעה, ואז מסולק הרע מן העולם, ונשאר הטוב... כי מצד שהוא טוב, רוצה בטוב ואינו חפץ ברע... ובמה שמביא פורעניות בעולם הזה, נפרע האדם על מעשיו, ומסולק בזה הרע ונשאר הטוב". וה"ה למידת היושר, שמידה זו שואפת לביטולו המוחלט של היוצא מהיושר והמשפט. ולכך מידה זו מורה לחוטא את הדרך הישר. ודו"ק. (41) בראשית ד, ז "הלא אם תיטיב שאת ואם לא תיטיב לפתח חטאת רובץ וגו'", ופירש רש"י שם: "לפתח קברך חטאך שמור". וראה גו"א שם אות ט. ובב"ר סו, ד, אמרו: "הרשעים... תחלתן שלוה וסופן יסורין". וראה נצח ישראל פי"ט הערה 54. (42) מנחות נג: "ויקבל טוב מטוב... 'מטוב' זה הקב"ה, דכתיב [תהלים קמה, ט] 'טוב ה' לכל'". וכתב שם בח"א [ד, פב.]: "לשון 'טוב' מורה על הדבר שהוא נבדל מן החמרי, וזה ידוע... 'מטוב' הוא הקב"ה, שהוא קדוש ונבדל מן החומר בלי תכלית". (43) "החפוץ אחפוץ מות רשע נאום ה' אלקים הלא בשובו מדרכיו וחיה" [יחזקאל יח, כג]. וראה גו"א שמות פ"ד אות א, וכאן הערה 40, ולהלן פ"ג הערה 11 ופ"ח הערה 95. וכ"ה בנתיב אהבת השם פ"א [ב, מב.]. (44) אודות שהחטא נחשב ליציאה מן היושר, הנה נאמר [קהלת ז, כט] "עשה האלקים את האדם ישר והמה בקשו חשבונות רבים", ופירש רש"י שם "אשר עשה הקב"ה את האדם הראשון ישר... בקשו חשבונות רבים מזימות ומחשבות של חטא". הרי שהעמיד "ישר" לעומת "חטא". ובבראשית ב, ז נאמר "ויצר ה' אלקים את האדם עפר מן האדמה וגו'", ופירש רש"י שם "נטל עפרו ממקום שנאמר בו [שמות כ, כד] 'מזבח אדמה תעשה לי', הלואי תהא לו כפרה ויוכל לעמוד". וביאר הגו"א שם אות כא: "שאם יקרא לו חטא יהא נקל שיוסר החטא, כי החטא הוא בעבור שהוא נוטה אל אחד הקצוות, ואחר שהאדם נברא מן המצוע, נקל הוא לשוב אל האמצעי, למקום שנברא, והוסר ממנו החטא". וראה להלן פ"ב הערה 59. (45) מצד ה"ישר" של השי"ת. (46) מצד ה"טוב" של השי"ת. (47) פירוש - בא לבאר את מידת טובו של הקב"ה המתבטאת בכך שהוא משפיע טובה לכל. ובברכת המזון אומרים "המלך הטוב והמטיב לכל". וראה בנתיב העבודה פי"ח [א, קלו., קמד.] שביאר ברכה זו. ובדרך ה' לרמח"ל [חלק א פרק שני] כתב: "ובהיותו הוא לבדו יתברך שמו הטוב האמיתי, לא יסתפק חפצו הטוב אלא בהיותו מהנה לזולתו בטוב ההוא עצמו שהוא בו יתברך שמו מצד עצמו". (48) "יופקרו חייו וגופו, שמורה אל הבריות לחטוא" [רש"י שם]. (49) פירוש - מידת היושר עומדת כנגד ויתור בחינם. ובאמת כך מפורש להדיא בגמרא שם [ב"ק נ.], שאמרו שם: "כל האומר הקב"ה ותרן הוא, יותרו חייו, שנאמר [דברים לב, ד] 'הצור תמים פעלו כי כל דרכיו משפט'". והרי המשכו של אותו קרא אומר "א-ל אמונה ואין עול צדיק וישר הוא". הרי מידת המשפט והיושר עומדת כנגד מידת הויתור. ובספר מסילת ישרים לרמח"ל, פרק ד ביאר זאת, וז"ל: "כי כיון שהקב"ה רוצה במשפט, הנה כך הוא עובר על המשפט המעלים את העין מן החובה כמו מן הזכות. על כן אם משפט הוא רוצה, צריך שיתן לכל איש כדרכיו וכפרי מעלליו בתכלית הדקדוק, בין לטוב בין למוטב... ועל הכל הוא דן, ועל כל חטא הוא מעניש, ואין להמלט". ובבאר הגולה, באר השני [לא.], כתב: "כי הויתור והדין שני הפכים הם, כי הויתור אינו דין... וזהו שאמרו... כל האומר הקב"ה ותרן יוותרו לו חייו... כי אין ראוי לומר שהוא יתברך מוותר דבר, שא"כ לא היה דרכיו שכל... כלל הדבר, שאין ראוי לוותר בחנם, שדבר זה אינו שכלי כלל". וראה עוד בח"א לב"ק נ. [ג, ט:]. ובח"א לקידושין לא. [ב, קלח.] ביאר ג"כ שמידת הויתור סותרת למידת הדין. (50) רש"י בראשית א, א "בתחילה עלה במחשבה לבראתו במידת הדין, וראה שאין מתקיים, והקדים מדת רחמים ושתפה למדת הדין". וכתב שם בגו"א אות טו: "כי כל הדברים הגשמים הם יוצאים מן הדין בצד שאינם בעלי צורה מופשטת... ולפיכך לא היה להם קיום בדין, אם לא שתף שם רחמים עם הדין". (51) והנה שילוב זה של מידת ה"טוב" וה"ישר" קיים הוא בכל הנהגותיו יתברך, ומ"מ גלויה של הנהגה זו נאמר ביחס לתשובה ["טוב וישר ה' על כן יורה חטאים בדרך"]. ונקודה זו תתבאר יותר בהמשך. (52) כי תיבת "חטא" פירושה חסרון, וכמבואר בהערה 27, וכן יבואר יותר בהמשך הפרק. (53) כי החסרון וההעדר הוא רע, וכפי שביאר בנצח ישראל פי"ט [ד"ה ובמדרש]: "ההעדר הוא הרע הגמור, והמציאות הוא הטוב". ובח"א לשבת ל. [א, יב:] כתב: "כי המציאות הוא הטוב, וההעדר הוא הרע, ודבר זה נתבאר במקומות הרבה מאוד מאוד. ולכך נאמר במעשה בראשית בכל אחד ואחד [בראשית א, ד] 'וירא אלקים כי טוב', שתראה מזה כי המציאות הוא הטוב". ובנצח ישראל פ"ט [ד"ה ועוד כי] כתב: "הדבר שהוא רע כאילו אינו נמצא כלל", וראה שם הערה 33. ובגו"א בראשית פל"ז אות ט [ד"ה על] כתב: "כי השי"ת שברא העולם בראו בטוב, דאצל כל אחד נאמר 'כי טוב' [בראשית א, ד], וכאשר נוטה אל הרע יוצא מן מציאות העולם". ובדר"ח פ"ב מי"א [צט.] כתב: "כי הטוב שיש בנמצאים נותן לנבראים מציאות וקיום, וזולת זה לא היה להם קיום כלל. וראיה לזה מה שכתוב במעשה בראשית... 'וירא אלקים כי טוב', כלומר שראוים הנבראים אל הקיום המציאות מצד הטוב שבהם. ולוחות ראשונים, מפני שלא נאמר בהם 'טוב' לא היה להם קיום ונשתברו [ב"ק נה.]... הבריאה טובה ראויה אל המציאות, כי היא מסולקת מן ההעדר". ובח"א לקידושין פב: [ב, קנד:] כתב: "אין ראוי שיהיה נברא דבר זה בחסרון, כי החסרון הוא ההעדר אשר דבק בו, ואם היה בעל ההעדר, אין ראוי לו המציאות, ולכך בכל הנבראים נאמר 'כי טוב', שהם טובים ואין העדר בהם, ולכך ראוי להם הבריאה, ולכך נברא האדם בלא חסרון". וראה להלן ציון 101, שמתבאר שהחסרון שישנו בחטא הוא מפאת ש"חטא אל המלך". וראה להלן ציון 109, שכתב "כל חסרון הוא רע". (54) כפי שמחייבת הנבואה. וההבדל בין החכמה האומרת "חטאים תרדף רעה", לבין הנבואה האומרת "הנפש החוטאת היא תמות" הוא, שבאופן השני "הנבואה... גוזרת דין על החוטא... ודין החוטא הוא המיתה... והנבואה היתה מחייבת משפט החוטא לגמרי מכל וכל" [לשונו בהמשך הפרק]. משא"כ החכמה, "אין החכמה משפט החוטא, רק כי הרע שהוא בעולם ירדוף את החוטא... אע"ג שלא היתה גוזרת משפטו לגמרי, רק שמתחייב אל החוטא הרע" [שם]. וביאור הענין הוא; ההבדל הקיים בין עונש הנבואה לעונש החכמה הוא כהבדל הקיים בין רוצח שנתחייב עונש מיתה בבי"ד, לבין דין גואל הדם הרודף אחר הרוצח להמיתו [במדבר לה, יט]. אידי ואידי ממיתים את הרוצח. אך באופן הראשון היה גזר דין שחייב את כליונו; ואילו על השני אין גזר דין כזה, שהרי אף קודם גמר דין יש לגואל הדם רשות להרוג הרוצח [קצה"ח סימן ב ס"ק א]. באופן הראשון היתה חלות מיתה על האדם אף קודם שבפועל הומת, ועונש המיתה בא רק כאישור למצב נתון שהיה קיים זה מכבר, וגברא קטילא הוא [סנהדרין עא:]. אך באופן השני לא היתה חלות מיתה על האדם, ורק שבפועל הומת. [וראה הערה 95.] וכך הוא היחס שבין עונש מיתה של נבואה, לעונש דומה שמחייבת החכמה; הנבואה גוזרת את משפט החוטא, ואילו החכמה מחייבת שהרעה תרדוף אחר החוטא, אך לא כתוצאה ממשפטו של החוטא, אלא מחמת הרשות לרדוף אחר החוטא. (55) לשונו בנר מצוה [ז:]: "אי אפשר שיהיה העולם, שהוא העלול מן השי"ת, שיהיה העלול הזה בלא חסרון", ועיי"ש שמאריך בזה. ובנצח ישראל פ"ג [ד"ה וזה כי] כתב: "וזה כי הנברא מצד שהוא עלול, הוא חסר, וצריך השלמה. כי האדם נברא וצריך אליו השלמה, היא האשה. ודבר זה אי אפשר שיהיה נברא השלמתו עמו, ולא יהיה חסר, אם כן היה העלול שלם בעצמו, ודבר זה אי אפשר. רק שנברא חסר, והושלם על ידי דבר שהוא עזר, כי הוא חסר בעצמו כמו שראוי אל העלול. ודבר זה רמזו חכמי אמת במדרש (פרקי דר"א פי"ב) באמרם על בריאת האשה 'לא טוב היות האדם לבדו' (בראשית ב, יח), ופירשו ז"ל שאם נברא אדם בלא עזר היו אומרים כי הוא אלוה. והדברים כמו שאמרנו, כי העלול במה שהוא עלול יש בו חסרון, ודבר זה נתבאר בכמה מקומות, ואם לא היה האדם צריך לעזר, אם כן לא היה עליו דין עלול. ולפיכך כאשר נברא ראשונה דבר אחד, יש כאן תוספת עליו מה שהוא השלמתו, כי לא נברא דבר שלא יהיה צריך אליו השלמה". וראה שם הערות 39, 41. (56) לשונו בתחילת דרשת שבת תשובה [סה:]: "וזה שאמרו חז"ל [ב"ב יב.] חכם עדיף מנביא. מפני כי החכם שמדבר דברי תורה או דברי חכמה, התורה או החכמה היא שלו. ולא כן הנביא, לפי שהנביא מדבר מצד רוח הקודש, ופי ה' דבר, ולא נקרא שהוא שלו, ולכך עדיף חכם מנביא". וראה עוד גו"א דברים פי"ח אות יג, ד"ה זה. ובדברים יג, ה נאמר "אחרי ה' אלקיכם תלכו וגו' ובקולו תשמעו וגו'", ופירש רש"י שם "ובקולו תשמעו - בקול הנביאים". הרי שדברי הנביא הם דברי ה'. (57) ב"ר נא, ג: "אין דבר רע יורד מלמעלה", והובא ברמב"ן במדבר יא, יט. והוא יסוד נפוץ בספרי המהר"ל, ולדוגמה, בגו"א דברים פכ"ח אות ז [ד"ה ובזה] כתב: "יסורין של הקב"ה להטיב באחריתם, כי אין דבר רע יוצא מאתו", וראה שם הערה 28. וכן הוא בגו"א בראשית פי"ט אות לג, ושם הערה 54. ובגבורות ה' פ"ז [מ:] כתב: "אין רע יורד לעולם מצד עצמו, שמאתו יתברך יבוא הטוב". וכ"ה שם פכ"ג [סוף צז:], נצח ישראל פי"ח הערה 32, ושם פכ"ו הערה 127. (58) כי בעולם הנבואה אין מקום לחטא, משום שלמעלה אין מקום לרע. (59) כמבואר בהערה 13. ובתפארת ישראל פנ"ח [קעה.] כתב: "מה שלא נזכר בתורה עוה"ב בפירוש, וזה כי אין ספק שהתורה... הוא תקון עוה"ז... כי השי"ת ברא את העולם הזה, והעוה"ז הוא בעל חסרון בודאי, ובו ברא יצה"ר... ואין השלמת העולם רק בתורה, שהיא מסלקת היצה"ר... ולכך נתן התורה... הכל הוא לסלק הרע מן העולם, כדי שיהיה הבריאה בשלימות... אבל עוה"ב הוא בשלימות מצד עצמו, ואין בו חסרון, ואין התורה תועלת אל עוה"ב לתקן אותו, ולכך לא נזכר עוה"ב בתורה". (60) בנוגע לעונשו של החוטא. (61) ולהלן בפרק יבאר כיצד הקרבן הוא תיקונו של חוטא. (62) וזו היא עשיית תשובה, שמתחרט על חטאיו, וכמבואר לעיל הערה 31. וראה להלן הערה 69, ופ"ב הערה 1. (63) ובסוף הפרק יבאר כיצד קבלת התשובה היא "מדת השם יתברך". (64) ילקו"ש תהלים רמז תשסו. וחלקו הראשון [מימרתו של רבי יהושע בן לוי] הובאה גם בסוטה ה:, וחלקו השני הובא גם בויק"ר ז, ב. (65) "פסל בבהמה עורת או שבור או חרוץ או יבלת [ויקרא כב, כב], והכשיר באדם לב נשבר ונדכה" [לשון ויק"ר ז, ב]. (66) לשונו בח"א לסוטה ה: [ב, לה:]: "כי הקרבן הוא שמקריב אל הש"י, ומי שדעתו שפלה ונשברה בקרבו, כאילו הקריב עצמו, כי דבר זה מה שנשבר רוחו בקרבו הוא השבתו אל העלה לגמרי". ובנתיב הענוה פ"א [ב, ג:] כתב: "מי שרוחו נשברה, כאילו הוא מבטל עצמו מן המציאות לגמרי. ודבר זה עצמו כמו כל הקרבנות, שאין ענין הקרבנות רק להודיע כי הוא יתברך הכל, ואפס זולתו. ולפיכך שוחטין ומקריבין אליו הקרבן, ודבר זה מבואר במקומות הרבה כי זה ענין הקרבן. וכאשר רוחו נשברה בקרבו, הרי כאילו הקריב כל הקרבנות, שכל הקרבנות ביחד מורים כי הנמצאים כולם אינם חשובים... עד שבכל הקרבנות נשלמה הוראה זאת. והאדם כאשר בעצמו רוחו נשברה בקרבו, עד שהאדם בכללו אינו נחשב לכלום, דבר זה מורה כי הכל אפס זולתו יתברך. כי האדם הוא הכל, והוא מלך של כל הנמצאים, וכאשר האדם אינו כלום, כל הנמצאים אינם כלום, ובזה נחשב כשאדם רוחו נמוכה כמו כל הקרבנות". וראה בסמוך ציון 76. ובודאי יש לצרף לכאן את יסודו "כי עצם האדם הוא דעתו" [לשונו בנצח ישראל פי"ט ד"ה ובאור ענין, ושם הערה 21]. ובגו"א בראשית פ"ב אות לב כתב: "דעת האדם הוא עיקר האדם... שעיקר האדם הוא דעתו ושכלו". ולכך ברור הוא, שכאשר דעתו שפלה עליו, "כאילו הוא מבטל עצמו מן המציאות לגמרי". וראה להלן פ"ג הערה 12, ופ"ו הערה 53. (67) דוד. (68) ע"ז ה. "דוד בן ישי שהקים עולה של תשובה". ובשבת ל. אמרו "אמר דוד לפני הקב"ה רבש"ע, מחול לי על אותו עון". ובמדרש שוח"ט נא, ג אמרו "אמר דוד להקב"ה... אם תקבלני בתשובה, כל הפושעים משלימים לך... ואני העד העיד שאתה מקבל את השבים". וראה להלן פ"ד ד"ה ויש לך, שביאר "שלא היתה התשובה נמצאת בדוד במקרה", ועיי"ש בדבריו. (69) פירוש - הואיל והבסיס לתשובה הוא שהחוטא מתחרט על מעשיו, ולבו נשבר ונדכה בקרבו [כמבואר בהערה 62], ובשבירת לב זו גנוזה הקרבת עצמו כקרבן לה', [וכמו שנבאר כאן], ממילא הנך אומר שהתשובה היא שמקריב את עצמו אל הש"י. (70) כי הבן מורה על פנימיות אביו, וכמבואר בגו"א בראשית פי"ט סוף אות לח, ושם הערה 83, ושם במדבר פט"ז אות ד [ד"ה ואם], ושם הערה 24. וכן מבואר להלן פ"ג ד"ה ובמדרש, שחזר והביא שם את המדרש הזה, ושם הערה 20. וצרף לכאן מאמרם ז"ל [שבת ל.] "אמר דוד לפני הקב"ה, רבש"ע, מחול לי על אותו עון, אמר לו מחול לך. אמר לו, עשה עמי אות בחיי, אמר לו בחייך איני מודיע, בחיי שלמה בנך אני מודיע". הרי שגלוי כח התשובה של דוד בעולם - דרך שלמה היא נעשית. (71) זו דעת חורנא, שהובאה לעיל במדרש. (72) יסוד נפוץ בספרי המהר"ל. ולדוגמה; בדר"ח פ"ה מכ"א [רעא:] כתב: "האדם יש לו דמיון אל ביהמ"ק... כי האדם הוא תבנית היכל... שכשם שהאדם נבדל מכל הנבראים שעל פני האדמה בקדושתו, שיש לו נשמה נבדלת, כך ביהמ"ק נבדל מכל האדמה בקדושתו האלקית. וזהו אמרם במסכת ברכות [לג.]... כל אדם שיש בו דעה, כאילו נבנה ביהמ"ק בימיו. וביאור זה, כי האדם מתדמה אל ביהמ"ק, שכמו שביהמ"ק הוא נבדל... כך האדם נבדל... אבל אם האדם הוא בעל חומר, אין לו דמיון אל ביהמ"ק, שהוא נבדל בקדושתו. אבל אם יש בו דעה, שהוא השכל הנבדל, ואז האדם נבדל בקדושתו מכל הנבראים שעל פני האדמה, כמו ביהמ"ק שהוא ג"כ נבדל בקדושתו מכל האדמה. וזהו שנחשב כאילו נבנה ביהמ"ק בימיו, כי האדם עצמו הוא דמיון אל ביהמ"ק, כמו שהתבאר". ובנתיב התורה פ"ט [א, מ.] כתב: "יש באדם השכל שהוא נבדל מן הגוף, לכך יש לו דביקות עם השי"ת, כמו שיש למקדש, שבו השכינה שורה, דביקות עם השי"ת". ושם בפי"ד [א, נח.] כתב: "כי ביהמ"ק עלוי העוה"ז, ממדריגה הגשמית אל מדריגה העליונה הנבדלת. כי כאשר לא היה ביהמ"ק בעולם, נקרא העולם הזה עולם גשמי לגמרי, שאין כאן קדושה נבדלת. אבל ע"י ביהמ"ק מתעלה העוה"ז אל מדריגה יותר עליונה... כי ביהמ"ק היה בית קדוש אלקי. וכך, כאשר יש דעת באדם, מתעלה האדם ממדריגה הגשמית אל המדריגה הנבדלת". וכ"ה בנצח ישראל פ"ד הערות 34, 35, 63. (73) כמבואר בנצח ישראל פ"ד ד"ה כלל הדבר, שכתב שם: "כאשר נטמא האדם, אז נטמא מזה ג"כ היכל השם יתברך". ובנפש החיים שער א, פרק ד, כתב: "גם על זאת יחרד לב האדם, שהוא כולל בתבניתו כל הכחות והעולמות... שהן המה הקודש והמקדש העליון... א"כ בעת אשר יתור האדם לחשוב בלבבו מחשבה אשר לא טהורה בניאוף ר"ל, הרי הוא מכניס זונה סמל הקנאה בבית קה"ק העליון". ולהלן פ"ג ד"ה ובמדרש, ביאר הסבר אחר כיצד מונח בתשובת האדם בנין בית המקדש. ותוכן דבריו הוא, שהואיל ומחמת התשובה האדם דומה לקרבן, ובלא"ה האדם כולל בתוכו את ירושלים המקדש והמזבח, א"כ אין מניעה מלכלול בתשובה שלו את כל הדברים הנצרכים להקרבת הקרבן, והם; עליה לירושלים, בנין המקדש והמזבח, והקרבת הקרבנות. וראה שם הערה 26. (74) אף ללא תשובה, אלא שהיתה כאן נמיכות רוח גרידא. (75) פרק א, ד"ה ואמר ריב"ל [ב, ג.]. (76) והובא כאן בהערה 66. (77) וא"ת, מהי הזכות והכרת הטובה שיש לחוזר בתשובה [שמעלין עליו כאילו הוא בנה בית המקדש]. הרי מעיקרא החטא שלו הוא זה שגרם לחורבן המקדש, ובעת שחזר בתשובה רק תיקן בזה את המעוות שהוא עצמו עשה, ומדוע שיקבל שכר ותודה על כך. ובמפורש אמרו על חורבן הבית [ב"ק ס:]; "'כי תצא אש ומצאה קוצים וגו' שלם ישלם המבעיר את הבערה' [שמות כב, ה]. אמר הקב"ה, עלי לשלם את הבערה שהבערתי. אני הצתי אש בציון... ואני עתיד לבנותה באש". הרי שהשוו את בניית המקדש [ע"י מחריבו] לחיובו של מזיק לשלם על נזקיו. וכשם שתשלומי נזק אינם מזכים את המזיק להכרת טובה מיוחדת, כך לכאורה היה צריך להחשב מעשהו של החוזר בתשובה, ולא ליותר מכך. אמנם כבר נתבאר למעלה הערה 28, שפעולת החזרה בתשובה נחשבת היא למעשה נדבה, וכאילו שעשה דבר שהוא לפנים משורת הדין. ויסוד זה יתבאר להלן בתחילת פרק ג, ושם הערה 14. (78) וזהו הצד השוה לכל נמוכי רוח [ולאו דוקא לבעלי תשובה], וכפי שנתבאר. ועוד אודות שיש לבעל תשובה נמיכות רוח, ראה בשערי תשובה שער ראשון, אות כג, שכתב: "העיקר השביעי, הכניעה בכל לב, והשפלות. כי המכיר את בוראו ידע כמה העובר על דבריו שח ושפל, ונגרע מערכו... על כן יכנע ויהי שפל בעיניו... ודוד ע"ה בהתודותו על חטאו בבוא אליו נתן הנביא, אמר בסוף דבריו [תהלים נא, יט] 'זבחי אלקים רוח נשברה לב נשבר ונדכה אלקים לא תבזה'. רוח נשברה, רוח נמוכה. למדנו מזה כי ההכנעה מעקרי התשובה". (79) מבאר בזה את סוף דברי המדרש שהובא למעלה. (80) מה שכתב "מום בגופה" הוא לכאורה שלא בדוקא, שהרי בפסוק [ויקרא כב, כב] נאמר "עורת או שבור או חרוץ או יבלת או גרב או ילפת לא תקריבו אלה לה' וגו'". ופירש רש"י שם: "עורת - שם דבר של מום, עורון בלשון נקבה". וכתב שם הגו"א [אות כו] לבאר: "שאין 'עורת' שם תואר לבהמה, שאם כן הוי למכתב גם כן 'או שבורה' בלשון נקיבה. ומאחר ד'שבור' הוא שם התואר בלשון זכר, לא יתכן לפרש 'עורת' שם התואר בלשון נקיבה, ולכך צריך לפרש שהוא שם דבר של מום עורון בלשון נקיבה. ונראה טעם הדבר שכתב 'עורת' שם דבר, מה שלא כתב 'שבור או חרוץ', מפני כי השבר הוא בגוף הבהמה, שהיא שבורה, וכן החרוץ שנסדק שפתו (רש"י שם), ושייך בזה 'שבור או חרוץ'. וכל היכי שאין המום בגוף הבהמה, כמו העיור, שאין המום בגוף הבהמה, שהרי לפעמים אין חסר דבר מן הבהמה, והראות הוא שחסר, לכך כתב 'עורת'. וכן 'יבלת וילפת', אין דבר זה בגוף הבהמה. לכך כתב 'עורת יבלת ילפת', כי הבהמה היא בעלת גוף, וכאשר לא נעשה מעשה בגוף הבהמה, אין נופל עליה שם התאר. ובאדם שאינו גופני כמו הבהמה, יבוא שם תאר אף בדברים שלא נעשה שום מעשה בגוף ["איש עיור" (ויקרא כא, יח)]. אבל 'שבור' 'חרוץ' כתב בלשון שם התואר, שנעשה מעשה בגוף הבהמה, שעשה שבורה, ושייך בזה יותר שם התואר לבהמה עצמה". הרי שביאר שישנם מומי בהמה שאינם בגוף הבהמה [וכגון "עורת", שהוזכרה כאן להדיא במדרש, וכמבואר בהערה 65]. וכן בנצח ישראל פ"ה [ד"ה ודע כי] ביאר שבקרבנות ישראל פוסלים אף מומים שאינם בגוף [וכמו דוקין שבעין (גיטין נה:)]. וראה שם הערה 128. וכיצד דברים אלו תואמים לדבריו כאן "כי הבהמה פסול שלה כאשר יש מום בגופה", ועל סמך הדגשה זו ביסס את דבריו בהמשך. ויל"ע בזה. אמנם מבואר מדבריו בגו"א, שמומי הגוף של הבהמה משמשים כשמות תואר לבהמה, לעומת מומים שאינם בגוף. וא"כ מוכח שמומי הגוף שבבהמה יותר שייכים למהות הבהמה, מאשר מומים שאינם בגוף. ולכך ייחד כאן המהר"ל את הדיבור על אותם מומים השייכים בעצם לענינה של הבהמה. (81) ולכך הבהמה נפסלת ע"י מומים; שהואיל וכל ענינה של בהמה הוא גוף [כמבואר בהערות 18, 80], ומומים מורים על התחלת איבוד הגוף, לכך מומים פוסלים בבהמה, כי המומים מורים על איבוד הבהמה. ועוד אודות שהתחלת איבוד גונזת בתוכה את כל האיבוד, ראה לשונו בח"א לב"ק צב. [ג, יד.], שכתב: "מי שהוא חסר ימשוך אחריו עוד חסרון... כי הכלי שהוא נשבר קצת, קרוב להשבר עוד. והכלי שהוא שלם, קשה להתחיל להיות נשבר". ובח"א לשבת קכט: [א, סט.] כתב: "אחר חסרון נמשך חסרון והפסד... לגמרי". וכן הוא בגו"א דברים פ"כ אות א. ובדר"ח פ"א מי"ז [נה:] כתב: "ואחר החסרון נמשך עוד חסרון, כי כל חסרון גורר עוד חסרון". ושם בפ"ב מ"ב [עא.] כתב: "ואחר חסרון נמשך חסרון, ולא כן כאשר הוא שלם בכל, אינו יוצא מידי שלימותו". ובנצח ישראל פ"ב [ד"ה ועוד יש] כתב: "הדבר שהוא שלם הוא מסולק מן החסרון, אבל הדבר שאינו בשלימות, הנה יש בו חסרון מצד מה... ואחר חסרון ימשך ההעדר והחסרון לגמרי". וכ"ה שם בפמ"ח הערה 7. וראה בסמוך הערות 111, 132. (82) שנאמר [בראשית ג, יט] "עד שובך אל האדמה כי ממנה לוקחת כי עפר אתה ואל עפר תשוב", והפסוק מוסב על גוף האדם, וכמבואר ברד"ק שם. ובקהלת יב, ז נאמר "וישוב העפר על הארץ כשהיה". ובנתיב הענוה פ"ג [ב, ז:] כתב: "כל דבר הוא חוזר אל יסוד שלו, כמו המים הם שבים ליסוד המים... וישוב העפר אל הארץ". ולהלן פ"ד [ד"ה ומפני כך] כתב: "כי הכל ראוי לשוב אל דבר שהוא התחלה לו". ובגו"א בראשית פכ"א אות כג כתב: "כל דבר הולך אחר עיקרו ויסודו". ונאמר [קהלת ג, כ] "הכל היה מן העפר והכל שב אל העפר". וראה להלן פ"ב הערה 27. (83) לשונו בתפארת ישראל פ"ט [לא.]: "כי הנפש הזאת שהיא מן השי"ת, צריך להשיבה אל הש"י אשר נתנה, וכמו שאמר הכתוב 'וישוב העפר על הארץ כשהיה והרוח תשוב אל האלקים'". וכן נאמר [קהלת ג, כא] "מי יודע רוח בני האדם העולה היא למעלה וגו'". ובקה"ר [ג, כא] אמרו "אלו נשמתן של צדיקים שהם נתונות באוצר". (84) פירוש - כשם שבמיתת האדם הרוח שבה ועולה לאלקים, כך גם ברוח נשברה, הרי היא עולה לאלקים. (85) רוח נשברה. (86) ולכך ניתן להשוות בין מומי בהמה לרוח נשברה; שכשם שמומי בהמה פוסלים אותה מהקרבה, כך מומי אדם [רוח נשברה] מכשירים אותו להקרבה. (87) בהמשך המדרש בויק"ר ז, ב [הובא בהערה 65]. ולשון המדרש שם: "ההדיוט הזה אם משמש הוא בכלים שבורים, גנאי הוא לו. אבל הקב"ה כלי תשמישו שבורים, שנאמר [תהלים לד, יט] 'קרוב ה' לנשברי לב". (88) פירוש - מידת הענוה שייכת במיוחד אל הש"י. ולשונו בנתיב הענוה פ"א [ב, א:]: "כי כאשר האדם בעל הענוה מתדמה ליוצרו ברוך הוא, וכמו שאמרו ז"ל [סוטה ה.] לעולם ילמוד אדם מדעת קונו, שהרי הקב"ה הניח כל ההרים הגבוהים, והשרה שכינתו על הר סיני. ומפני כי מדת השי"ת שאיתו הענוה, וזו המדה היא עצמית אליו יותר מכל... ולפיכך בעל ענוה הוא מתלבש במדת יוצרו... כי יש לבעל ענוה התדמות למדת יוצרו". ועיי"ש שמאריך לבאר יסוד זה. ומעתה יבאר הטעם לכך שמידה זו עצמית אל השי"ת. (89) לשונו בנתיב הענוה פ"א [ב, ב:]: "הענוה היא הגדולה על כל הגדולות. וזה כי בעל ענוה לא יוגדר ולא יוגבל כלל. ודבר זה מורה על הפשיטות הגמור, שהוא פשוט, והפשוט הגמור לא מוגבל... שהרי הוא עושה משפט יתום ואלמנה, וזהו מצד הפשיטות שבו, שלא יוגדר להיות עושה משפט לגדול ולא לקטן, אבל עושה משפט אל הכל בשוה, וזהו הפשיטות הגמור, ודבר זה היא המעלה העליונה על הכל... כי הפשוט בתכלית הפשיטות הוא ראשון אל הכל, ויותר מזה כי הפשוט לא יוגדר, ולכך אין לו קץ ותכלית, כי לא יוגבל... ובזה שהוא פשוט כולל הכל". וזהו יסוד נפוץ בספרי המהר"ל, וכגון בתפארת ישראל פכ"ג [עא.] כתב: "הענוה היא עד שאמר מה אני, הרי אינו מייחד עצמו כלל, וזה ענין הענוה. כי המתגאה הוא הפך הענוה, שהמתגאה הוא שמייחד עצמו בחשיבות ובמעלה, ואיש כזה אין לו מעלת הפשיטות כלל. אבל מי שיש בו הענוה עד שאינו מחשיב עצמו לדבר כלל, הרי הוא פשוט לגמרי, ואינו מיוחד בדבר מה". ובנתיב התורה פ"ב [א, יא.] כתב: "הענוה יש בה מדת הפשיטות, כי אין מחשיב עצמו לדבר, כי זהו עצם הענוה. אבל המחשיב עצמו לדבר, והוא חשוב בעיניו, אין זה מדת הפשיטות". וראה גו"א ויקרא פ"ח הערה 94, ולהלן פ"ז הערה 12. (90) ובכך אין לו שום יחוד והגדרה כלל. (91) חוזר בזה לדברי הירושלמי הנ"ל [שהקב"ה אומר לחוטא שיעשה תשובה], כי הואיל והקב"ה משתמש דוקא בכלים שבורים, ממילא הוא חפץ בחוטא שיעשה תשובה. (92) השומר של המלך. (93) והוא מורה על החכמה. (94) והם מורים על ההנבואה, שהיא מן הש"י, וראה הערה 56. ובח"א לשבת קלט. [א, עב:] קישר את הנבואה אל ההיכל שבמקדש. ולכך ברי הוא שהנבואה נחשבת כמקורבת למלכות. וראה גו"א שמות פט"ו הערה 96. ובעמוס [ג, ז] נאמר: "כי לא יעשה ה' אלקים דבר כי אם גלה סודו אל עבדיו הנביאים". (95) כי הנבואה מחייבת את כליונו של הרע, יותר מאשר החכמה, וכמבואר לעיל הערה 54. (96) "שתקן" - שעשה. (97) ב"ר א, א: "התורה אומרת אני הייתי כלי אומנתו של הקב"ה. בנוהג שבעולם, מלך בשר ודם בונה פלטין, אינו בונה אותה מדעת עצמו, אלא מדעת אומן... כך היה הקב"ה מביט בתורה ובורא את העולם". וכן יבאר בסמוך. (98) האומן לשומר המלך. (99) "על כל פנים" - מאיזה צד שיהיה. (100) ובנמשל; גלויו של הקב"ה כלפי אחרים היא הנהגה של כבוד, כי זו מהותה של כבוד, שהיא ההתפארות לזולתו [ראה פחד יצחק פסח, מאמר טז]. וכפי שביאר בבאר הגולה באר הרביעי [ס:]: "ודבר שהוא כבודו נקרא 'לבוש' של הקב"ה, כי הכבוד אצל הזולת, ואין שייך כבוד רק אצל אחרים שרואים כבודו, ועל ידי המלבוש הוא נראה אצל אחרים. לכך הכבוד נקרא מלבוש... וטעם זה כמו שאמרנו, כי הכבוד הוא נראה אצל הזולת כמו שהוא נראה הלבוש ...וזה שכתוב [תהלים קד, א] 'הוד והדר לבשת', כלומר הכבוד שיש לו יתברך מן הנמצאים הם לו מלבוש של הוד... כי הכבוד מן הנבראים נקרא 'מלבוש' של השי"ת". וראה גו"א שמות פל"ד אות יט, ד"ה וכאשר, ובנצח ישראל פ"ו הערה 83. ולכך, החכמה והנבואה, שהן גלויו של השי"ת לזולתו, שם ההנהגה היא של כבוד. אך מידה שהיא עצמית להשי"ת, שם ההנהגה אינה כלפי זולתו, ולכך אין שם ענינו של כבוד. (101) כי אין זה מהראוי לחטוא למלך, וכמבואר למעלה הערה 53. (102) העמיד כאן המהר"ל את יחוד הנביאים בכך שהם יודעים ומכירים את גדולת השי"ת. וכן אמרו ביומא סט: על הנביאים "שיודעין בהקב"ה שאמיתי הוא". ובזוה"ק ח"ג קעד. אמרו "כל נביאי ונביאי דאוקים קב"ה לישראל, כלהו אתגלי קב"ה עלייהו בדרגין עלאין קדישין, וחמו זיו יקרא קדישא דמלכא מאתר עלאה כו'". ונראה לבארו, שהנה בריש ויק"ר [א, א] אמרו "נקראו הנביאים מלאכים". ושם "מלאך" בא משם "מלך", וכמבואר בריש קה"ר [א, א] "'חזיתי איש מהיר במלאכתו לפני מלכים יתיצב' [משלי כב, כט], קרי ביה 'לפני מלאכים יתיצב'". הרי ש"מלך" ו"מלאך" בני חדא בקתא אינון. ומכך חזינן שהנביאים מקורבים במיוחד למלך, וכמבואר בהערה 94. וקורבה זו היא היא המאפשרת לנביאים לעמוד על גדולת המלך, וכמו שנתבאר בדר"ח פ"ג מי"ז [קנד.], ובנתיב התורה פ"ה [א, כו.], שרק הקרוב להשי"ת מסוגל לעמוד על מעלתיו יתברך. ויש בזה הטעמה מיוחדת; הנה בפרשת שופטים [דברים יח, טו] נאמר "נביא מקרבך מאחיך כמוני יקים לך ה' אלקיך וגו'". וכתב שם הגו"א אות יג בזה"ל: "בספרי [שם] דרשו 'כמוני' - כמו שאני [משה רבינו] מדבר דבר ואיני מתירא... כך כל הנביאים לא יהיו מתיראים... זה המדרש יש בו ענין נפלא, אפרשהו לך למען תבין. כי הכתוב אמר 'כי נביא אקים', לא כמו האומות שהם דורשים אל מעוננים ואל קוסמים, שכל המעשים האלו הם מעשים מן רוחות הטומאה, ואינם מן האלקים. אבל הנביא יהיה דברו מן האלקים. וזה נראה כי ענין אלקי עמו, דכאשר לא ירא הנביא, ענין זה הוא מפני כי דבר רוח אלקים עליו, שהם דברי קדוש, ומכח דברי קדוש - שהוא נורא על כל בשר ודם - לא היה הנביא מתיירא מבשר ודם. כי זהו הוראה על שנבואתו נבדלת אלקית, שהרי אינו מתיירא מבשר ודם, וזהו שנבואתו למעלה מבשר ודם... דאף על גב דמדריגות הנביאים האחרונים לא היו כמו משה, אל תאמר כלל מפני זה שלא יהיו דברי אלקים חיים בקרבו, אלא הוא כמוני בענין זה שדברי אלקים חיים בקרבו, ולכך אינו ירא כמוני... אף על גב דהיה מדריגת משה חשוב לענין זה שהיה יודע יותר, מכל מקום בעיקר הדבר - שהיה דברי משה דברי אלקים חיים - הרי כל הנביאים שוים, כי דברי קדוש היו שומעים. ומזה היה... שהיו יראים מפניו. והבן זה היטב". הרי שרום מעלתו של ה' יתברך מתבטא במוחש ובמורגש בדברי הנביאים עצמם, שלא היו יראים מבשר ודם. וזה מורה באצבע "כי הנביא יודע ומכיר גדולת המלך, וכמה גדול מעלתו". (103) ומעין זה ביאר את מאמרם ז"ל [יבמות קכא:] "'וסביביו נשערה מאוד' [תהלים נ, ג], מלמד שהקב"ה מדקדק עם סביביו כחוט השערה", וכתב בח"א לב"ק נ. [ג, ט:] בזה"ל: "לפי שהוא יתברך שופט תקיף, לכך סביביו יש סער ואימה מכח משפט הש"י, כי מי יצדק לפניו, ומי יעמוד לפניו. לכך מי שהוא סביביו יהיו בלא חטא לגמרי, כי לפי קורבתו אל הש"י - עושה בו משפט יותר, ומדקדק עמו, כאשר סביביו נסערה מאוד". ובנצח ישראל פ"ה [ד"ה ואם שהיה] כתב: "הקב"ה מדקדק עם צדיקים כחוט השערה, ואותם שהם סביביו לא יסבול הקב"ה שיהא בהם חטא, כי לא יגור אצלו דבר חטא". וזהו גדר הנביאים, הנמצאים קרובים אל השי"ת, ומבחינתם לא יגור אצלם החטא. אמנם כאן הדגיש, שרוממות המלך היא הגורמת לנביאים להחמיר בדינו של החוטא, ולא רק מחמת קורבתם אל המלך. וזה תואם יותר להסברו השני להנהגה שהקב"ה מדקדק עם הצדיקים כחוט השערה, וכלשונו בנצח ישראל ר"פ יד: "והנה יש לך לדעת, כי המכות אשר באו על ישראל, המכות הגדולות - לשלם עונשם, ובא עליהם העונש יותר ממה שבאו על שום אומה שבעולם. אכן דבר זה, כי העונש של החוטא הוא על שעשה דבר הבלתי ראוי לו. ואין ספק כי ישראל הם יותר רחוקים מן החטא משאר אומה, והחטא אין ראוי להם כלל. כי למעלת קדושתם, אין ראוי להם החטא כלל. ולפיכך החטא אצלם יותר נחשב היציאה מן הראוי, ממה שנחשב החטא לאומות, לכך הם נענשים. אבל האומות אינם נענשים על חטאם כמו ישראל... כי ישראל קרובים אל העונש מן הטעם אשר אמרנו, כי החטא אין ראוי להם, ולפיכך השם יתברך מדקדק עמהם כחוט השערה, כמו שדרשו ז"ל (יבמות קכא:) על הפסוק (תהלים נ, ג) 'וסביביו נשערה מאוד', שהשם יתברך מדקדק עם הצדיקים כחוט השערה... ודבר זה אינו נוהג אצל האומות". והנביאים היודעים את רוממות המלך, מכירים בכך שהחטא אינו ראוי כלל להיות, ולכך מחמירים מאוד בדינו של החוטא. (104) ב"ר א, א, וכמובא בהערה 97. וראה בנתיב התורה ריש פ"א [א, ג.], דר"ח פ"ג מי"ד [קמו:], שם פ"ה מכ"ב [ערה.], גבורות ה' פ"ע [שכב.], גו"א בראשית פ"א אות ז, שם ויקרא פ"כ אות יח, ועוד, כי מדרש זה מובא בכל המקומות האלו. (105) אודות שהחטא מקלקל את בריאת האדם, הנה נאמר [דברים כה, ג] "ארבעים יכנו וגו'", וכתב על כך בבאר הגולה, באר הראשון [כא:]: "כי טעם המלקות שיש להכותו ארבעים - כנגד יצירת הולד (רש"י בראשית ז, ד), ר"ל יצירה זאת שנבראת בארבעים יום, יצירה רעה כך היא, לכך יש להכותו כפי מספר היצירה שהיא רעה. וכאשר הוא בחטא, אז משפט ארבעים מכות יש עליו". וכ"ה בגו"א דברים פכ"ה אות ג. הרי שעשית החטא גורמת שיצירת האדם תיהפך ל"יצירה רעה". ובמסילת ישרים פרק א כתב: "כי אם האדם נמשך אחר העולם, ומתרחק מבוראו, הנה הוא מתקלקל ומקלקל העולם עמו". (106) אודות שהתורה היא תיקון לכל דבר - ראה לעיל הערות 13, 59, ובגו"א שמות פ"כ אות כב. אמנם כאן המהר"ל מדגיש שהואיל והשי"ת ברא את הכל ע"י התורה, בע"כ שמכלל "הכל" נמצא גם התקון לאדם לאחר שיחטא. וצ"ב, מנין שתיקון האדם לאחר שיחטא הוא דבר שכל כך מובן מעצמו [עד שמתוך כך הסקת ששורשו נעוץ בתורה], שמא אדם החוטא אינו זכאי כלל לתיקון [כפי הבנת החכמה והנבואה], וממילא אין תיקון זה מחוייב שימצא בתורה, וצ"ע. והנראה בזה, שהנה נאמר [קהלת ז, כ] "כי אדם אין צדיק בארץ אשר יעשה טוב ולא יחטא". וכתב בדר"ח פ"ג מ"ט [קל.]: "כי כל אדם מוכן לחטא, כדכתיב 'אדם אין צדיק בארץ אשר יעשה טוב ולא יחטא'". ובגו"א בראשית פ"ו אות יא כתב: "וחטא נמשך לאדם מצד עצם האדם", וגם שם הביא את הפסוק הנ"ל מקהלת. וכן הוא בתפארת ישראל פט"ז [נד.], שכתב: "החטא של אדם ג"כ נכנס בגדר האדם, שדבק ההעדר בעצם האדם. וכן הדין, שודאי כיון ש'אין צדיק בארץ אשר יעשה טוב ולא יחטא', א"כ אי אפשר שיהיה בלא זה". א"כ החטא מסוגל לאדם, במה שהוא אדם. ואם לא תהיה בבריאה מערכת תיקון לחטאי האדם, הרי בודאי תהיה הבריאה מתבטלת, וזה לא יתכן, שהרי בכל מעשה הבריאה נאמר "וירא אלקים כי טוב" [בראשית א, ד, ועוד], שפירושו "שרצה בקיומו לעד" [לשון הרמב"ן שם, וראה נצח ישראל פ"א הערה 18]. ולכך בע"כ שהבריאה עצמה מחייבת את האפשרות התיקון של החטא. והואיל וכל מה שנמצא בבריאה - שורשו נעוץ בתורה, לכך התורה עצמה מחייבת את התיקון של החטא. (107) בד"ה ואמר. (108) פירוש - כי עד כה ביאר שהחכמה והנבואה אינן מאפשרות תיקון לחוטא, לעומת התורה והשי"ת, המאפשרים תיקון מעין זה. אך עדיין לא ביאר כיצד חסרון החטא [הנראה בבירור לחכמה ולנבואה] בא על תיקונו על ידי הקרבן [תורה], או על ידי התשובה [השי"ת]. ולכך עתה יבאר יותר את החסרון שבחטא, וכיצד חסרון זה שייך להתקן ע"י התורה והשי"ת. אם כן היחס שבין החטא לתשובה הוא בבחינת "ידיעת ההפכים - אחת" [ראה נצח ישראל ריש פרק א, ושם הערות 1, 7, ולהלן פ"ב הערה 140], וכל הבנה נוספת בחסרונו של החטא, תבהיר לנו יותר את מעמקיה של תשובה, עד שמתוך כך נעמוד על "ענין בעל התשובה". וראה הערה 142. (109) כמבואר לעיל הערה 53. (110) רש"י בראשית ל, לט: "אנכי אחטנה - לשון 'אל השערה ולא יחטיא' (שופטים כ, טז), 'אני ובני שלמה חטאים', חסרים. אנכי אחסרנה, אם חסרה - חסרה לי, שמידי תבקשנה". וזהו יסוד נפוץ מאוד בספרי המהר"ל, וכמבואר בדר"ח פ"א מי"ז [נה:], נתיב הצדקה פ"ו [א, קפג.], להלן פ"ז [ד"ה כל אלו], נתיב היסורין פ"א [ב, קעד:], נצח ישראל פ"ה [ד"ה ואין להקשות], אור חדש [סה.], באר הגולה באר הרביעי [נה.], גו"א שמות פ"ה אות יג, שם במדבר פכ"ח אות יא [ד"ה אין], ועוד. (111) כמבואר בנצח ישראל ר"פ כב, שהשטן לא נוגע בדבר שלם, וכל עסקו הוא רק בדבר הלוקה בחסר. הרי שהרע נמשך אחר החסר. (112) ועיקר נקודתו בדיבור זה הוא שהפסוק "חטאים תרדף רעה" מגלה לנו לא רק שהחטא הוא חסרון בעולם [וכפי שביאר עד כה], אלא שהוא חסרון מחמת עצמו, ולכך הרע רודף את החטא, כדין חסרון הנמשך אחר החסרון. ובנצח ישראל פ"ה [ד"ה ואין להקשות] כתב: "כל המפחד סימן שהוא בעל חטא ובעל חסרון, ואינו שלם מפני החטא, ולכך הוא מפחד. כי הדבר שהוא שלם, מפני שלימותו אינו מוכן להפסד, לכך אין מפחד רק מי שאינו שלם, והוא מוכן להפסד, הוא מפחד. ולפיכך כאשר ראה לאותו אדם שהיה מפחד (ברכות ס.), אמר לו 'חטאה אתה', כי החוטא אינו שלם, והוא בעל חסרון, ומוכן להפסד, ולכך מפחד. אבל השלם אינו מוכן להפסד, ולפיכך אינו מפחד" והם הם הדברים. (113) כי "הנבואה היא מן השם יתברך" [לשונו למעלה, ושם הערה 56], לעומת החכם המבין מדעתו. ואע"פ שאמרו [ב"ב יב.] "חכם עדיף מנביא", אין זה קשיא כלל, שדוקא משום שהנבואה היא למעלה מן החכמה, דוקא משום כן "חכם עדיף מנביא"; כי הואיל והחכם מגלה הדברים מעצמו, ולא שהדברים מתגלים אליו מבחוץ, לכך יש לו עדיפות על פני הנביא, היודע דברים מחמת שהם מתגלים אליו מבחוץ. אך ברור שמקור הנבואה הוא למעלה ממקור החכמה. וכן מבואר בהקדמה ראשונה לגבורות ה' [ב], ולעיל הערה 56. והרמב"ן בחידושיו לב"ב שם כתב: "נבואת הנביאים, שהוא המראה והחזון, נבואת החכמים שהיא בדרך החכמה... יודעים האמת ברוח הקודש שבקרבם". (114) פירוש - הואיל והנבואה היא יותר אלקית מאשר החכמה, לכך הנבואה יכולה לגזור דין על החוטא, שהרי "המשפט לאלקים הוא" [דברים א, יז]. ועוד אודות שהמשפט הוא ענין אלקי, ראה בגו"א שמות פכ"א אות ז, שכתב: "כי המשפט הוא לאלקים... כי המשפט תולה באלקות". וכן כתב בגו"א בראשית פי"ח אות ז, ובנתיב התורה פט"ז [א, ע:]. ובגבורות ה' פס"ו [שה.] כתב: "כי כל אלקים יש לו משפט במה שהוא אלקים... שודאי 'אלקים' נקרא המנהיג את העם...ואין הנהגה בלא משפט". ובדברי הימים [ב, יט, ו] נאמר: "ויאמר אל השופטים ראו מה אתם עושים, כי לא לאדם תשפטו כי לה' וגו'". ובתפארת ישראל פמ"ו [קמא:] כתב: "ודבר זה ידוע, כי אין דבר שהוא מתיחס להשי"ת רק המשפט, דכתיב 'כי המשפט לאלקים הוא', וזה מפני כי הצדקה והחסד אפשר שיהיה ג"כ בתחתונים, אבל שלא יהיו יוצאים מקו המשפט - אין זה רק אל השי"ת, כי המשפט צריך שלא יהיה בו שינוי כלל, וזה אי אפשר לאדם". (115) נראה לבארו, שהנבואה מתייחסת לראיה, וכמבואר בהקדמה ראשונה לגבורות ה' [ב]: "כי הנבואה דומה... לחוש העין, שירגיש המוחש מבחוץ... ומפני ההבדל הזה יקרא הנביא 'חוזה' [מ"ב יז, יג], או 'רואה' [ש"א ט, ט]... שצריך לנבואה ראיה... ואין הנביא מתנבא רק בראיה". וכן הוא בתפארת ישראל פנ"ז [קעג.]. והנה ראיה מתייחסת למידת הדין, וכמבואר בגו"א בראשית פכ"ז אות א, שכתב: "שראוי ליצחק ראיות העין בכח קדושה", וראה שם הערה 3. וכן מבואר בנצח ישראל פי"ג ד"ה ומפני כי, שכתב: "והבן מילת 'בעינייהו' דקאמר [שבת פט:], שהיו רואים אותו מצד מדת הדין, הוא מדת יצחק כאשר ידוע", וראה שם הערה 48. ולשון חכמים הוא [ב"ב קלא.] "אין לדיין אלא מה שעיניו רואות". ובח"א לנדרים סד. [ב, כג.] ביאר כי ראית העין קשורה לנפש, והנפש היא משמאל. ולכך, הנבואה היא במדת הדין. וראה עוד גו"א ויקרא פכ"ו הערה 161. ובב"ר מד, ו אמרו שכל "חזון" מדת הדין, וכמובא בגבורות ה' פכ"ב [צו:]. (116) אודות שהחטא ממית, הנה אמרו חכמים [ברכות לג.] "אין ערוד ממית, אלא החטא ממית". ובדר"ח פ"ו מ"ח [שז.] כתב לבאר: "כי הוא יתברך אחד בלבד ואין זולתו, ולפיכך המציאות והחיים שיש לאדם ולכל הנמצאים מפני שהוא יתברך אלקים חיים נותן חיים לדבקים בו. ואין לנמצאים מצד עצמם דבר כי אם מה שמשפיע להם השם יתברך, ובזה הש"י אחד ואין זולתו. וזה שאמר [תהלים לו, י] 'כי עמך מקור חיים באורך נראה אור'... ודבר זה מצד הדביקות שהם דביקים בו יתברך. ואם מסלקים הדביקות... על ידי חטא... בא לשון 'כרת'... [כי] על ידי החטא נכרת מן הדביקות הזה. ולפיכך אצל הדביקות נזכר חיים, שנאמר [דברים ד, ד] 'ואתם הדבקים בה' אלהיכם חיים'... וידוע כי האילן והענפים כאשר דביקים בעיקר יש להם חיים מן העיקר, ואם נבדל הגוף מן העיקר מיד אין לו חיים". וראה הערה 122. והרמב"ן בויקרא א, ט כתב בטעם הקרבנות: "ויזרוק הדם על המזבח, כנגד דמו בנפשו, כדי שיחשוב אדם בעשותו כל אלה כי חטא לאלקיו... וראוי לו שישפך דמו וישרף גופו, לולא חסד הבורא שלקח ממנו תמורה, וכפר הקרבן הזה שיהא דמו תחת דמו". (117) שנתבאר כי הנבואה גוזרת דין על החוטא, משא"כ החכמה. (118) שאין בקביעה זו גזר דין על החוטא, כי לא נפסק כאן עונש שיוטל עליו, אלא שהרעה [שבלא"ה נמצאת בעולם] תרדוף את החוטאים, אך לא נקבע כאן איבודו של החוטא. [ואולי לבסוף החוטא יחזיק מעמד, ולא יאבד מהעולם.] וראה הערה 54. (119) אודות שהתשובה היא "השבה אל השם יתברך" - כן יתבאר בסמוך. וראה הערה 69. (120) מלשון התקרבות. וכן הוא ברמב"ן [ויקרא א, סוף פסוק ט] "כל קרבן לשון קריבה ואחדות". וכן כתב בגו"א שמות פכ"א אות ג: "נקרא 'קרבן' על שהוא מקרב את האדם לבורא יתעלה". ובגבורות ה' פ"ח [מו.] כתב: "כי אין קרבן זולת הקירוב והדבוק בו יתברך... וזהו לשון 'קרבן' - התקרבות אל השי"ת ע"י קרבן". וכן הוא בנתיב העבודה פ"א [א, עז.], וגו"א במדבר פכ"ח אות יא [ד"ה והנה, ויובא בסמוך]. ובח"א לשבועות ט. [ד, יב:] כתב: "הקרבן הוא הקרבתם אל הש"י... כמו שמורה לך שם 'קרבן'". (121) לשונו בנתיב העבודה פ"א [א, עז.]: "למה צוה על העבודה הזאת, שמביא קרבן אל השי"ת... [כי] האדם מוסר עצמו אל השי"ת, ואף אם אין מוסר עצמו, אליו, רק ממון שלו, שמקריב אליו קרבן, מ"מ גם זה נקרא שמוסר עצמו אל השי"ת, כאשר מקריב אליו ממון שלו... ולכך כאשר מביא קרבן אליו, מורה שהוא שלו כמו עבד הקנוי לרבו... ואין לך עבודה יותר מזה". ובגבורות ה' פס"ט [שטז.] כתב: "כאשר אתה רוצה לעמוד על עיקר הקרבן, אין ענין הקרבן רק דבר זה; כי כאשר העלול נמצא מן העלה יתברך, כן שב אל עלתו, ר"ל כי הנמצאים אין להם קיום בלא העלה, והם תלויים בו, וזהו השבת העלול אל העלה. ולפיכך הקרבת הקרבן אליו יתברך, לפי שהוא יתברך עלת הכל, ואליו ישוב הכל... ולפיכך נצטוה העלול בהקרבת הקרבן, כי כאשר מביא אליו קרבן מממון שלו, והממון קנינו, והוא שייך אל האדם, ונחשב כאשר מביא אליו קרבן מממון שלו השבת העלול אל העלה". וראה להלן פ"ב הערה 138. ובגבורות ה' פ"ח [מה:] כתב: "כי אין הקרבן זולת הקירוב והדבוק בו יתברך, לצאת מן החטא לשוב אליו יתברך". (122) "כי החוטא נתרחק מה' בשביל חטאו" [לשונו בגו"א במדבר פכ"ח אות יא, ד"ה והנה]. ונאמר [ישעיה נט, ב] "כי אם עוונותיכם היו מבדילים ביניכם לבין אלקיכם וחטאותיכם הסתירו פנים מכם משמוע". וכן כתב בדר"ח פ"ו מ"ח [שז.], והובא בהערה 116. ובדרשת שבת הגדול [רכז:] כתב: "שכאשר חוטא האדם, העונות הם מפרידים בין השי"ת ובין האדם". וראה להלן פ"ב הערה 117. וכן השריש לאידך גיסא; הדבק בה' אינו בא לידי חטא, וכמבואר בבאר הגולה באר החמישי [קא:], גו"א בראשית פ"ו אות יט, שם שמות פכ"ה הערה 239, ושם ויקרא פ"ד הערה 31. (123) יסוד נפוץ בספרי המהר"ל. ולדוגמה; בגו"א במדבר פכ"ח אות יא [ד"ה והנה] כתב: "כי החוטא נתרחק מה' בשביל חטאו, והקרבן שמקריבין אל ה' - כאשר יש לו קורבה אל ה' על ידי הקרבן, הוסר חטאו שנתרחק בשביל החטא, והקרבן בשביל זה הוא סלוק חטאו". ובדרשת שבת הגדול [רכז:] כתב: "כל ענין הקרבנות אינו אלא קירוב ושלום. שכאשר חוטא האדם, העוונות הם מפרידים בין השי"ת ובין האדם. והקרבנות הם מקריבים את האדם אל השי"ת אחר שחטא... הקרבן ג"כ הוא קירוב ושלום אחר שיש הפרד וחילוק". וכן הוא בח"א למנחות קי. [ד, צ.], שכתב: "על ענין הקרבן אינו רק לקרב האדם אל הש"י, אחר שהיה רחוק". הרי שכפרת הקרבן היא משום שמבטל את המרחק שנוצר ע"י החטא. וראה גו"א ויקרא פ"א הערה 264, שנתבאר שם שאין חיוב קרבן על ביטול מצות עשה, כי אין בביטול זה משום התרחקות מהש"י, אלא שלא התקרב דיו להשי"ת [להלן פ"ב הערה 31, וס"פ ג]. ובהעדר ריחוקו של החטא - אין קירובו של הקרבן מחוייב. ובח"א לשבועות ט. [ד, יב:] כתב בסגנון אחר, וז"ל: "הקרבן הוא הקרבתם אל הש"י... וכאשר יש קירוב והשבה אל הש"י, אשר הוא בעל המעלה בלי חסרון, מסולק מאתו כל חסרון והעדר המצורף אליו, שהוא החטא. וזהו סוד הקרבן... שהוא השבת העלול אל עילתו יתברך ע"י הקרבן, שמתקרב אליו העלול, וזה מסלק כל חטא המצורף אליו... ולכך בכל יום שיש בו קדושה ומעלה, כמו החגים הקדושים ור"ח, יש בו קרבן חטאת, כי הימים האלו יש בהם קדושה, לכך הם מיוחדים לסלק החסרון ולהתקרב ולשוב אל הש"י". ולפי טעם זה, אין כפרת הקרבן נובעת משום שקורבת הקרבן מבטלת את ריחוקו של החטא, אלא שהקרבן מקרב את האדם למקום נעלה, ששם אין צירוף לחטא. וראה להלן פ"ד הערה 112. (124) כמבואר לעיל הערה 30. (125) יסוד נפוץ בספרי המהר"ל. ולדוגמה; בגו"א בראשית פ"א אות לג [ד"ה ולקמן] כתב: "דבר החומרי הוא סבה לחטא". ובדר"ח פ"ד מי"א [קפב:] כתב: "גורם החטא הוא החומר, ואם לא היה חומר, היה האדם כמו מלאך, ולא היה בו חטא כלל". וכ"ה בח"א ליבמות קה. [א, קמו.], שכתב: "כי החטא והעון הוא מצד החומר". וכ"ה להלן פ"ד ד"ה ולמאן דאמר. ובנצח ישראל פ"ה [ד"ה ומה שאמר] כתב: "על ידי הגוף הוא בא החטא, שאם אין הגוף, היה האדם כמו מלאך". וראה שם הערה 257, ולהלן פ"ב הערה 113, פ"ד הערות 15, 31, 38, פ"ז הערה 18, ופ"ח הערות 65, 138. (126) כפי שכתב למעלה [סד"ה ואמר]: "וכך התורה השכלית קורא לחוטאים שישובו". וראה שם הערה 32. (127) כתוצאה מהחטא, וכמבואר בהערה 123. (128) שנותן לה' את ממונו, ונחשב הדבר כאילו נותן את עצמו, וכמבואר בהערה 121. וא"ת, מה הראיה ממה שנאמר "ונפש כי תקריב", הרי שם חכמים הדגישו שמדובר דוקא במנחה של עני, וכלשונם שם [מנחות קד:]: "מפני מה נשתנית מנחה שנאמר בה 'נפש', אמר הקב"ה מי דרכו להביא מנחה - עני, מעלה אני עליו כאילו הקריב את נפשו לפני". ומנין לומר שלימוד זה כוחו יפה אף לגבי שאר קרבנות. אמנם על פי דברים שכתב בעל המשך חכמה יובהרו היטב דברי המהר"ל. שהנה בפרשת בא [שמות יב, כא] כתב: "במנחה לא כתיב רק [ויקרא ב, א] 'ונפש כי תקריב קרבן מנחה', ואמרו רז"ל מי דרכו להקריב מנחה, עני. אף על פי שאין בו נפש כמו בהמה ועוף, מעלה אני כאילו נפשה הקריבה". הרי ששפתותיו ברור מללו, שתיבת "נפש" האמורה במנחה - לרבותא נקט לה; שאע"פ שאין במנחה נפש כמו בהמה ועוף, מ"מ הקב"ה מחשיב הדבר ל"נפש" מפאת הממון שהופרש עבור המנחה. וק"ו הוא לקרבנות בהמה ועופות שיש בהם דין "נפש", וכמו שנתבאר. ולכך שפיר ניתן ללמוד מהפסוק של מנחה אף לשאר קרבנות. (129) כמבואר בהערה 30, קחנו משם. (130) כי היא קשורה להשגתו של הנביא, ואינה נבדלת לגמרי. וכפי שביאר בהקדמה ראשונה לגבורות ה' [ב], וז"ל: "הסבה שלא נזכר בתורה בפירוש עולם הבא... שאילו היה דברי תורה כמו מלך בשר ודם שהוא מזהיר את עבדיו שלא יעברו את צוואתו... אז באין ספק היה נזכר היעוד הטוב בעוה"ב ובגן עדן... אבל במה שהתורה היא דברי אלקים חיים ביד הנביא, לכך הדברים שבתורה לפי השגת הנביא. והדברים האלו [עוה"ב וג"ע] הם נבדלים מן האדם הגשמי ואינם עמו במציאות... ולא יכנסו בגדר השגת הנביא דבר שהוא נבדל מן האדם". וכן הוא בתפארת ישראל פנ"ז [קעג.]. וראה הערה 115, ולהלן פ"ד הערה 36. ואם הנבואה היתה השגה נבדלת לגמרי, לא היה שום עכוב לנביא לראות את העוה"ב. ובגמרא אמרו [יבמות מט:] שמשה רבינו ראה באספקלריא המאירה, ואילו ישעיה לא ראה כן. וביאר זאת בדר"ח פ"ג מי"ד [קמג.] בזה"ל: "משה... היתה נבואתו נבדלת לגמרי, וזה נקרא שראה באספקלריא המאירה... אבל ישעיה שאין מעלתו כל כך, והיה רואה הש"י בכח גשמי, וזה נקרא אספקלריא שאינה מאירה, והוא ראה השי"ת דרך עולם הגשמי... וזהו ההפרש אשר יש בין משה ובין שאר נביאים". וראה עוד בענין זה בגו"א במדבר פ"ל אות ו. ומה שכתב בנתיב הענוה פ"ז [ב, יז:]: "הנבואה והחכמה, אלו בפרט הם מעלות נבדלות מן הגשמי", אין זה סותר לדבריו כאן, כי הכל נידון בערכין; ביחס לעולם הגשמי, בודאי שהנבואה והחכמה נחשבות לנבדלות מהגשמי. אמנם ביחס לתורה, אין הן נחשבות לנבדלות מהגשמי. (131) בגבורות ה' פ"ע [שכב.] הביא את דברי הגמרא [נדרים לט:] שהתשובה נבראה קודם העולם. וכתב לבאר: "כי ההתחלה שחוזר עליו בעל תשובה, צריך שיהיה התחלה פשוטה נבדלת לגמרי. כי ההתחלה שאינה פשוטה אינה נבדלת מן החטא. שכל דבר שאינו פשוט והוא מורכב, הוא גשמי, והגשמי שייך בו החטא. ובעל התשובה צריך שיהיה נבדל מן החטא... רק בשביל התחלה הפשוטה הנבדלת, שאין שייך בה חטא לגמרי... ולפיכך אי אפשר שיהיה התשובה באדם בכח התחלה גשמית... כי בכח אותה התחלה לא היה כאן הבדל מן החטא. אלא בכח התחלה אלקית בלתי גשמית והיא פשוטה. ולכך מדריגת התחלה הזאת קודם שנברא העולם, ובאותה התחלה הפשוטה כח התשובה להיות נבדל מן החטא". והם הם הדברים שכתב כאן, שהתשובה אפשרית רק אצל הנבדל לגמרי מהגשמי. וראה להלן פ"ב הערות 90, 151, פ"ג הערה 31, פ"ד הערות 20, 81 ופ"ח הערה 29. (132) כי אחר חסרון נמשך עוד חסרון, וכמבואר לעיל הערות 81, 111. ועוד אודות שדבק הרע בחוטא, ורודף אחריו הרע, ראה ב"ב טז. שאמרו שם "הוא שטן הוא יצה"ר, הוא מלאך המות". וקודם לכן אמרו שם ""תנא יורד ומסית עולה ומשטין, נוטל רשות ונוטל נשמה". הרי שתחילת החטא ע"י היצה"ר, וסופו במלאך המות. (133) כמבואר בהערות 54, 118, קחנו משם. (134) כמבואר בהערה 115. (135) פירוש - התורה מביאה את האדם למדריגה שבה יש פשיטת האדם מגשמיותו. וכגון, בדר"ח פ"ו מ"ב [רפ.] כתב: "אם למודו בתורה לשמה, יש לאדם המעלה אשר ראויה לתורה עצמה... מרחקת אותו מכל חטא בעולם... כי הדבק עם התורה אין התורה מניחו להיות הולך דרך מקולקל כלל".וראה דבריו בח"א לע"ז יז: [ד, מב.] כיצד התורה השכלית שומרת האדם מדברים חמריים. (136) כי כל סילוק מגשמי הוא סלוקו של החטא. וזהו יסוד נפוץ בספרי המהר"ל, ולדוגמה, בגו"א במדבר פ"כ אות ב [ד"ה אמנם] כתב לבאר מדוע מיתת צדיקים מכפרת [רש"י במדבר כ, א], וז"ל: "כי סילוק החטא הוא כאשר יסולק ענין הראשון אשר היה בו החטא, שהיה בעל גוף, אשר הוא מסוגל לחטא... ולכך כל מיתה היא מכפרת על האדם, בעבור שהיא הסתלקות הגוף, שבו תלוי החטא. ובמיתת הצדיק... נחשב סילוק גופו סילוק לכל העולם, ובשביל סילוק זה נסתלק החטא". ושם המשיך לבאר על פי זה מדוע יום הכפורים מכפר, וז"ל: "כי יוה"כ ג"כ בשביל סילוק עניני הגוף, שאסור באכילה ובשתיה [יומא עג:]... ובשביל כך ראוי שיהיה כפרה במקום מעוט הגוף, שבו תלוי עיקר החטא". ובנתיב היסורין פ"א [ב, קעה:] כתב: "כאשר חטא ונטה אחר הגוף שממנו החטא, יש לו כפרה ע"י יסורין שממעטין הגוף". וה"ה לדידן, שכאשר אדם מתרומם למדריגת התורה, ופושט עצמו מגשמיותו, בזה גופא גנוזה כפרתו. וראה להלן פ"ג הערה 79, ופ"ד הערה 42, ופ"ז הערה 13. (137) ועוד אודות הזיקה ההדדית שבין התורה לקרבנות, ראה דרשת שבת הגדול [רכז:], ובח"א למנחות קי. [ד, צ.]. (138) שהרי אין לעלול קיום ללא העילה, וכמבואר בהערה 121. והרי הקב"ה נקרא "עיקר" [סנהדרין לח: שאדה"ר היה "כופר בעיקר"], ושם זה מורה שהשי"ת הוא השורש והמפרנס לכל, וכמו שכתב בתפארת ישראל פל"ח [קטו:]: "כי השי"ת הוא העיקר, שהכל נמצא ממנו, וממנו מתפרנס הכל, שלכך נקרא השי"ת 'עיקר', כי כמו העיקר - הכל יוצאין ממנו ומתפרנס הכל מן העיקר וחי ממנו. כך השי"ת הכל נמצא ממנו, וחי ממנו". ובח"א לסנהדרין קג: [ג, רמא:] כתב: "כי הוא יתברך עיקר הכל, כמו שאמרו ז"ל 'כופר בעיקר', בעבור שממנו הכל, כמו שמן העיקר נמצא הכל, והוא מפרנס הכל". (139) לא נתבררה לי כונתו, כי בפרק זה לא נתבארה נקודה זו. אמנם להלן בפ"ב [ד"ה אמנם עיקר] ביאר הדבר, וז"ל: "אמנם עיקר הפירוש, כי התשובה מה שהוא שב אל השם יתברך בכל לבבו ובכל נפשו. ודבר זה הוא סדר העולם, שהעולם הזה שב אל השם יתברך, ואין לו קיום מצד עצמו, רק שהוא שב אל השם יתברך, אשר ממנו הוא נמצא, ואליו שבים כל הנמצאים. וזהו קיום שלהם, מפני שהם שבים אל השם יתברך. ובדבר זה הארכנו בפרק משה קבל [אבות פ"א מ"ב] מה שהעולם עומד על העבודה הוא מטעם שהעולם יש לו השבה אל השם יתברך, והוא קיומו, וזולת זה לא היה קיום אל העולם". וראה שם הערות. [ואולי צריך להגיה "כמו שיתבאר"]. וראה להלן פ"ב הערה 28. (140) לאחר שהתרחק מהשי"ת מחמת החטא, וכמו שנתבאר למעלה. (141) וכמו שיתבאר להלן פ"ב ד"ה אמנם עיקר. ולהלן פ"ד [ד"ה ומפני כך] כתב: "כי בעל תשובה הוא חוזר אל התחלתו הראשונה, הוא הש"י, כי הוא יתברך התחלת הכל, ולכך הש"י מקבל השבים מצד כי הכל ראוי לשוב אל דבר שהוא התחלה לו". וראה שם בהערות. וכ"ה להלן פ"ב הערה 60.
(142) וזהו שכתב למעלה [ריש ד"ה אבל יש] "רמזו כאן ענין בעל התשובה", וראה שם הערה 108. והביאור הוא, שדוקא הריחוק והחסרון הנמצאים בחטא [והגורמים לחכמה ולנבואה להחמיר בדינו של החוטא] - הם הם הסוללים את הדרך לקבלת התשובה על ידי השי"ת. כי הריחוק והחסרון שבחטא מעמידים את הפורש מהחטא כאחד החוזר ושב אל השי"ת, ומידת הש"י היא לקבל את הנמצאים השבים אליו, וכמו שהתבאר ויתבאר. (143) וא"כ נתבארו בפרק זה שני טעמים מדוע הקב"ה מקבל את השב; (א) מידת הש"י לקבל בעל לב נשבר ונדכה, ולהשתמש דוקא בכלים שבורים. (ב) מידת הש"י לקבל את הנמצאים שהם חוזרים ושבים אליו. וראה להלן פ"ג הערות 9, 57.
(1) לשון הרבינו יונה בשערי תשובה, שער ראשון, אות י: "העיקר הראשון, החרטה. יבין לבבו כי רע ומר עזבו את השם... ויתחרט על מעשיו הרעים, ויאמר בלבבו, מה עשיתי, איך לא היה פחד אלקים לנגד עיני... ואיך החלפתי בעולם חולף עולם עומד לעד לעולם... והענין הזה אשר בארנו הוא אשר דבר ירמיה ע"ה [ירמיה ח, ו] 'אין איש נחם על רעתו לאמר מה עשיתי'". וראה לעיל פ"א הערות 31, 62, 69. (2) דברים ל, ב "ושבת עד ה' אלקיך וגו' בכל לבבך ובכל נפשך". וראה הערה 136. (3) "כי הנה באמת איך יתקן האדם את אשר עיות, והחטא כבר נעשה. הרי שרצח האדם את חברו, הרי שנאף, איך יוכל לתקן הדבר הזה. היוכל להסיר המעשה העשוי מן המציאות [לשון המסילת ישרים שלהי פרק ד]. וראה לעיל פ"א הערה 38. אמנם כאן מקשה מהנהגת בית דין, וכמו שיבאר. (4) מכות יג: "רבי עקיבא אומר, חייבי כריתות... אם עשו תשובה ב"ד של מעלה מוחלין להן. חייבי מיתות ב"ד... אם עשו תשובה אין ב"ד של מטה מוחלין להן". ועיין בשו"ת נודע ביהודה מהדו"ק או"ח סימן לה, ד"ה אלא, שכתב: "והדבר יפלא, כיון שודאי שהתשובה הועילה, וכבר סר עונו, וחטאתו נתכפרה, למה יומת, 'ונקי וצדיק אל תהרוג' כתיב [שמות כג, ז]... אלא ודאי גזירת הכתוב היא, שאלמלא כן בטלו עונשי תורה בכללן, ואין אדם שיומת בב"ד, כי יאמר חטאתי והנני שב. וכיון שהקב"ה רצה ליתן עונש מיתה... כדי שיתיירא האדם מלעבור, לכך נחוץ הוא שלא תועיל התשובה להציל ממיתת בית דין", עכ"ל. ולאפוקי מסברה זו כתב כאן המהר"ל "אף שאנו יודעים שכבר שב בתשובה אינו פטור מן המיתה", ורוצה לומר שהתשובה בעצם לא מועילה בב"ד של מטה, אף לו יצוייר שנדע היטיב מי הוא זה שחזר בתשובה, ומי הוא זה שלא חזר בתשובה. ודלא כסברת הנו"ב שתשובה לא מועילה בב"ד של מטה, כי לא נדע באם חזר בתשובה. (5) נראה ביאור כונתו, עפ"י מה שכתב בגו"א דברים פכ"א אות יז, בביאור ההבדל שבין עונש בן סורר ומורה ["נהרג ע"ש סופו" (רש"י דברים כא, יח)], לבין ההנהגה עם ישמעאל ["לפי מעשיו של עכשיו אני דנו" (רש"י בראשית כא, יז)], וז"ל: "ויש לתרץ דלא קשיא מידי, דהא דקאמר ד'אין האדם נידון אלא לפי מעשיו של אותו שעה', היינו בדין בית דין של מעלה, לפי שאין ראוי לדון אלא כפי אותו שעה. אבל בית דין של מטה דנין על שם סופו, כדי להצילו מבית דין של מעלה, שהם ידונו אותו כדי שלא ימות בדיניהם חייב. ואין דומה עונש בית דין של מעלה לבית דין של מטה; דבית דין של מטה מכריחין לקיים המצוה [כתובות פו.], ובית דין של מעלה נותנין רשות". ובגו"א בראשית פכ"א אות כ כתב: "בית דין של מעלה דוקא אין דנין אותו אלא לפי מעשיו, אבל בית דין התחתון דנין כדי לסלק מאתו רשעותו שיהיה צדיק, וזה בעצמו דין בית דין התחתון". ומתבאר מדבריו שאין תפקיד בית דין של מטה לדון את הבריות, אלא תפקידו העיקרי הוא לוודא שהאדם יהיה צדיק בכדי שיצא זכאי בדין של מעלה. [וראה עוד בגו"א שמות פכ"ב אות כב, ושם הערה 185, ובגו"א שם פכ"א סוף אות יג, ושם הערה 199.] ולכך ב"ד של מטה ממונים רק על הרע בלבד, כי כל מהותם היא לסלק מהאדם את רשעותו בכדי שיהיה צדיק, ולא לדון את האדם לכשעצמו. מה שא"כ ב"ד של מעלה, שם הדין הוא על מעשיו של האדם, וכמו שנאמר [ירמיה לב, יט] "גדול העצה ורב העליליה אשר עיניך פקוחות על כל דרכי בני אדם לתת לאיש כדרכיו וכפרי מעלליו". נמצאת אתה אומר ששורש ההבדל שבין ב"ד של מטה לזה של מעלה מתבטא בתוספת וחסר; בתוספת - שב"ד של מטה כופין על מצות עשה, וכן דנין ע"ש סופו, משא"כ ב"ד של מעלה. בחסר - שב"ד של מטה דנין רק על הרע, ולא על הטוב, משא"כ ב"ד של מעלה, הדנין על הכל. (6) "בפרקים" - כוונתו לפירושו על פרקי אבות, הנקרא "דרך חיים". וכידוע, שבספר נתיבות עולם המהר"ל מכנה את הספר דרך חיים בשם "פרקים". וכגון; נתיב התורה פ"ג [א, יג.], שם פי"א [א, נ.], נתיב העבודה פ"ב [א, פא:], נתיב הדין פ"א [א, קפו:], נתיב השלום פ"א [א, רטז.], נתיב הענוה פ"ד [ב, י:], נתיב אהבת השם פ"א [ב, מד:], נתיב הלשון פ"ו [ב, עו:], ועוד ועוד. וכן הזכיר להלן ספ"ג. (7) לשונו שם בדר"ח [ריג.]: "ומה שנקרא התשובה... 'שוחד' [כמבואר בדבריו שם], מפני שהוא שוחד בערך בית דין שלמטה; שאם עבר עבירה, ואפילו אם עשה כמה וכמה מצות, אין ב"ד של מטה משנים הדין. אבל אצל השי"ת אינו כך... ושוחד גמור נקראו תשובה ומעשים טובים, כי ע"י תשובה ומעשים טובים נעשה האדם עם הש"י אחד לגמרי, ואין הדין על מי שהוא דבק בו יתברך ונעשה עמו אחד לגמרי... והנה אין לוקח שוחד מן החייב שלא יבוא עליו הדין, אבל השוחד הזה שהוא באמת זכאי, בודאי הקב"ה נוטל. וע"י תשובה ומעש"ט הוא מסולק מן החטא". אמנם שם לא ביאר את סבת ההבדל שבין ב"ד של מעלה לזה של מטה, אלא רק ביאר כיצד תשובה פועלת בב"ד של מעלה כשוחד. (8) בפרק הקודם, בהתבסס על הירושלמי [מכות פ"ב ה"ו], שאמרו שם שרק הקב"ה אמר שהתשובה תועיל, לעומת החכמה והנבואה והתורה, שלא השיבו שניתן לחוטא לעשות תשובה. (9) לעיל פ"א ד"ה ואמר רבי, ושם ד"ה ואמר שאלו, שנתבארו שני טעמים מדוע רק השי"ת הוא המקבל התשובה. וראה שם הערה 143. (10) שבועות לט. "מנקה הוא לשבים, ואינו מנקה לשאינן שבים", והובא להלן פ"ו ד"ה ובפרק שבועת. (11) "ואדרבה" - שלא רק שהתחתונים אינם מכירים בתשובה, אלא שהם להדיא שללו את אפשרות התשובה, ונתנו לחוטא דין אחר, וכמו שמבאר. (12) לגבי עונשו של חוטא, כמבואר בירושלמי שם, וכפי שנתבאר לעיל בפרק א ד"ה ואמר שאלו, וד"ה אבל יש. (13) אומרת שעונשו של חוטא הוא [יחזקאל יח, ד] "הנפש החוטאת היא תמות", וכמבואר בירושלמי שם, וכפי שנתבאר לעיל פ"א שם. (14) קצת תמוה, מדוע לא הביא מהירושלמי שאף התורה שללה את אפשרותה של התשובה, ואמרה "יביא אשם ויתכפר". שהרי ב"ד של מטה דנין על פי חכמתה של תורה [ולא עפ"י הנבואה והחכמה], וכמבואר בגו"א בראשית פכ"א אות כ, וז"ל: "בית דין התחתון דנין ע"פ התורה שנתן לנו השי"ת... כי היא החכמה והדעת שנתן לנו... שהדין הוא ע"פ התורה". והואיל ומבאר כאן מדוע תשובה לא מועילה בב"ד דייקא, היה מקום להביא כיצד התורה שללה את התשובה. וצ"ע. (15) "וכל שכן - שמפני שאינו יודע איזה יום ימות, שישוב בתשובה יום אחד לפני מיתתו, נמצא כל ימיו בתשובה יהיו" [רש"י שם]. (16) "נשמתך טהורה ונקיה" [רש"י שם]. (17) בגמרא שלפנינו איתא "משל למלך", וכן הוא בהמשך לשונו כאן. וגירסת המהר"ל היא כגירסת העין יעקב שם. ודרכו של המהר"ל לעשות כן וכמבואר בנצח ישראל פמ"ו הערה 29, ושם פנ"ב הערה 2. וראה להלן הערה 97, ופ"ג הערה 28. (18) "בתמיה, הכל מוכן, ושמא יבהילנו לבוא פתאום, ואנו צריכין ליכנס לסעודה מקושטין" [רש"י שם]. (19) "עדיין יצטרכו לטרוח לצרכי סעודה של בית המלך, ויש לנו שהות הרבה להתקשט" [רש"י שם]. (20) ""ואף לעוה"ב צדיקים יושבים ואוכלים, ורשעים עומדים ורואים" [רש"י שם]. (21) "אין עומדין ורואין, שא"כ אף הם היו נראים מן הקרואים ולשמש, שכן דרך המשרתים עומדים, ואין כאן בושה" [רש"י שם]. וראה הערה 45. (22) "שוב יום אחד לפני מיתתך". (23) כן הקשה גם בדר"ח פ"ב מ"י [צז:], והוסיף עוד להקשות שם בזה"ל: "ועוד, למה אמר... יהיו כל ימיו בתשובה, שאם עשה תשובה בילדותו, למה צריך אליו התשובה אחר כך, עד שיהיה כל ימיו בתשובה". (24) אם היה ר"א אומר "ושוב כל ימיך". (25) לשון הרמב"ם בהלכות תשובה פ"ב ה"א: "אפילו עבר כל ימיו, ועשה תשובה ביום מיתתו ומת בתשובתו, כל עונותיו נמחלין, שנאמר [קהלת יב, ב] 'עד אשר לא תחשך השמש והאור והירח והכוכבים ושבו העבים אחר הגשם', שהוא יום המיתה. מכלל שאם זכר בוראו ושב קודם שימות, נסלח לו". והכס"מ שם ציין לגמרא [קידושין מ:], שאמרו שם "ואפילו רשע גמור כל ימיו, ועשה תשובה באחרונה, אין מזכירים לו שוב רשעו". ובשערי תשובה שער הראשון, סוף אות ט, כתב: "כי תשובת האדם המעולה בימי בחורותיו, בעוד כוחו עליו... אכן כל תשובה מועילה, כמו שנאמר [תהלים צ, ג] 'תשב אנוש עד דכא ותאמר שובו בני אדם', ואמרו רז"ל [ירושלמי חגיגה פ"ב ה"א] עד דכדוכה של נפש". (26) אמנם קושיתו השניה שהקשה בדר"ח [מובאת בהערה 23] עדיין קשה, "שאם עשה תשובה בילדותו, למה צריך אליו התשובה אחר כך". וכנראה מחמת כן מביא את הסברו הבא. ובדר"ח שם הביא רק את הסברו השני. (27) קהלת יב, ז "וישוב העפר על הארץ כשהיה והרוח תשוב אל האלקים אשר נתנה". ובשבת קנב: דרשו שהפסוק עוסק בשעת המיתה. וכבר נתבאר למעלה [פ"א הערה 82] שכל דבר חוזר ליסודו ושורשו, ולכך ראוי לנשמה שתחזור אל השי"ת. (28) לשונו בדר"ח פ"ב מ"י [צז:]: "ויראה לומר כי בודאי עיקר התשובה יום אחד קודם מיתתו, שימות מתוך תשובה, ולפיכך אף אם עשה תשובה בילדותו צריך שיהיה התשובה כל ימיו, שימות בתוך התשובה. שאם ימות מתוך התשובה, שהוא שב אל ה' בעת מותו, תשוב הנשמה ג"כ אל האלקים אשר נתנה, וזהו תשובה לגמרי אל השי"ת, עד שנשמתו צרורה בצרור החיים. וכל זה מחמת שהוא מת מתוך התשובה. ודבר זה יתבאר בנתיבות עולם בביאור, ועיין שם". וכאן ובדר"ח המהר"ל רומז לפסוק בש"א כה, כט, שנאמר שם "והיתה נפש אדוני צרורה בצרור החיים את ה' אלקיך וגו'". ובשבת קנב: למדו שפסוק זה נאמר על נשמותיהן של צדיקים, אשר הן גנוזות תחת כסא הכבוד. ובח"א שם [א, פד:] כתב: "ונפשם צרורה בצרור החיים, שאין נפשם נכרתת מצרור הנשמות מן כסא הכבוד, שהוא המקום אשר שם דירת הנשמה של צדיקים". הרי שפסוק זה מורה על הדביקות היותר גדולה ששייכת שתהיה בין הנשמה להשי"ת. ולדביקות זו יכולה הנשמה להגיע כאשר האדם עושה תשובה בשעת מיתתו. א"כ התשובה מגיעה לפסגתה כאשר היא נעשית סמוך למיתה, כי מהותה של התשובה היא השבה אל השי"ת [כפי שנתבאר לעיל פ"א הערה 139], ובשעת מיתה בלא"ה האדם שב אל השי"ת, ולכך זו שעתה היפה של התשובה. וראה להלן פ"ה הערה 49 ופ"ח הערה 110. (29) בשבת קיח: מובא שרבי יוסי התפלל על עצמו שיהיה חלקו עם המתים בדרך מצוה. וכתב על כך בדר"ח פ"ד מי"ח [קצז.]: "ולמה אמר 'עם המתים בדרך מצוה', ולא 'עם עושי מצוה'. אבל המתים בדרך מצוה הנה הוא מתנועע אל הש"י, נחשב שהוא עם הש"י... כאילו הוא אחד עמו. מה שאין כן מי שעשה כבר המצוה, וקנה אותה, הרי קנה המדריגה שיש לעושי מצוה, אבל לא יאמר בזה שהוא מתעלה להתדבק בו יתברך לגמרי. אבל כאשר הוא מת בדרך מצוה, היה מתעלה להתדבק בו, ומתוך זה הרי הוא מת, הרי מתדבק עם הש"י... וזהו מה שאמרנו למעלה [פ"ב מ"י] 'ושוב יום אחד לפני מיתתך', כי ראוי שתהא המיתה מתוך תשובה". אמנם מ"מ ישנו הבדל בין תשובה בשעת מיתה, לבין ההולך בדרך מצוה בשעת מיתה; כי תשובה בשעת מיתה היא מצד דין התשובה, שהתשובה מקובלת ביותר בשעת מיתה, וכמו שנתבאר. אך ההליכה בדרך מצוה בשעת מיתה היא מצד דין מיתה, שהמיתה הזאת היא הסרה גמורה מהעולם הגשמי כאשר מתלוה אליה הליכה בדרך מצוה, וכמבואר להדיא בח"א לשבת קיח: [א, נח:]. (30) בא לבאר כיצד המילים שבפסוק זה מקהלת מורות שיש לאדם לעשות תשובה ולהמנע מהחטא. (31) ולא רק שנחסרה ממנו קנית מעלה [כפי שיש בביטול מצות עשה], אלא שיש כאן פגם ונזק מוחשיים. וכמו שכתב להלן פרק ג [ד"ה אבל כאשר], וז"ל: "אבל כאשר עבר לא תעשה הוא דבר אחר, כי הפרש יש בין עשה ולא תעשה; כי העובר העשה, לא עשה מעשה, וכיון שלא עשה מעשה, רק שלא עשה הגזירה והמצוה שהיה לו לעשות, ולא יאמר בזה רק שחסר לו המצוה והמעלה שהיה לו לקנות... אבל מי שעושה מעשה חטא, נתרחק ממדריגתו הראשונה שהיה לו כבר, ויש בו פחיתות וטומאה בעצמו על ידי חטא, מה שאין כך כאשר הוא עובר מצות עשה, ולפיכך יאמר [בעובר על מצות ל"ת] שיש בו טומאת החטא". וראה שם בהערות 59, 60. וראה לעיל פ"א הערה 123. (32) מה שנקראו העבירות "בגדים מלוכלכים" - הנה נאמר [זכריה ג, ד] "הסירו הבגדים הצואים", ופירש רש"י שם "דימה העון לבגדים צואים". וברד"ק שם פירש "כי הבגדים הצואים הם משל לעון". ובנתיב הלשון פי"א [ב, צו.] כתב: "כי החטאים לאדם הם נחשבים ג"כ מלבוש לאדם, שהאדם מתלבש בחטאים, והם נקראים בגדים צואים. ודבר זה תמצא בכמה מקומות, שהחטאים הם נקראים 'מלבוש'". וכן הזכיר בח"א לזבחים פח: [ד, סח:]. וקודם לכן כתב שם [ד, סז.]: "כי החטאים דבקים באדם, והם נחשבים לו מלבוש... שהם נחשבים מלבושים צואים". וראה תפארת ישראל ר"פ טז, ולהלן פ"ד הערה 14. (33) ובהעדר מעשה - לכלוך בחטא מנלן. ומעין זה כתב בגו"א ויקרא פכ"ה אות נח, בביאור דברי רש"י שם [ויקרא כה, לח] "כל הדר בא"י אני לו לאלקים, וכל היוצא ממנה כעובד עבודה זרה". וכתב שם בזה"ל: "ומה שפתח 'הדר בא"י הקב"ה לו לאלוה', וסיים 'היוצא ממנו', מפני דסבירא ליה דאין לומר שכל הדר בחוצה לארץ כאילו עובד ע"ז, שהנולד בחו"ל לא עשה מידי, ולכך דוקא היוצא ממנה כאילו עובד עבודה זרה, שהיה לו להיות בארץ". ועיין ברמב"ן שמות כ, ח, שכתב: "ומפני זה יהיה העונש במצות לא תעשה גדול". (34) לשונו בגו"א בראשית פמ"ו אות ה [ד"ה והחילוק]: "החילוק שיש בין עשה ובין לא תעשה ידוע לכל משכיל; כי מצות עשה הוא קנין מעשה... אם לא יעשה יהיה חסר המצוה שהיא קנין מעשה. אבל מצות לא תעשה, שאין המצוה קנין המעשה, רק שישב ולא יעשה, ואינו קונה שום דבר, ועיקר המצוה שלא יעבור רצון הבורא יתברך שאסר עליו". אמור מעתה, ההבדל בין מצות עשה למצות לא תעשה מתבטא בקיום, ומתבטא בביטול; בקיום - שהמקיים מ"ע קנה קנין ומעלה, ואילו המקיים מל"ת לא קנה קנין [שהרי לא עשה דבר], אלא נמנע מלהתדרדר מטה מטה. בביטול - המבטל מ"ע לא נתלכלך בחטא [כי לא עשה מעשה], אלא שנחסר המעלה והקנין באם היה עושה המצוה. ואילו המבטל מצות לא תעשה, נתלכלך בחטא, כי בקום ועשה עבר על רצון ה'. וראה תפארת ישראל פ"כ [סג.], שחזר על הדברים. וראה נצח ישראל פ"ב הערה 29. (35) אודות שמצות נקראות "קדושה העליונה", ראה בתפארת ישראל פ"ט [לא:], שכתב בזה"ל: "המצות כולם שכליות אלקיות... ולכך הדבק במצות דבק בשכלי, והוא השכל האלקי העליון... ובזה נפשו צרופה, ואז דבק בו יתברך... ושוב לא יקשה לך כלל איך אפשר שיקנה האדם הצלחה העליונה ע"י מעשה המצות, כי... הם על הטבע, ולפיכך ע"י מעשים אלו דבק בסדר השכלי... וכאשר האדם עושה המצוה, שהיא מעשה שכלי, הנה מתקרב בזה אל המעלה הנבדלת, ומצרף נפשו מן הטבע החמרית... כי המעשה של המצוה הוא מעשה אלקי... ויקנו בשביל כך הצלחה העליונה בשביל החיבור והדיבוק הזה". ועיי"ש כי מאריך לבאר יסוד זה. וראה גו"א במדבר פכ"ג אות כד. (36) לשונו בח"א לשבת קנג. [א, פז:]: "'בכל עת יהיו בגדיך לבנים'... פירוש מן החטא, שלא יחטא ויהיה כתם בבגדו... 'ושמן על ראשך' זהו על המעשה הטוב, שקונה מעלה וקדושה עליונה בשביל המעשים, ועל זה שייך לומר 'ושמן על ראשך אל יחסר', כי השמן הוא כמו קבלת הקדושה העליונה שקונה האדם, שהרי בשמן מושחין את המלכים [הוריות יא.]". ובנתיב העבודה פט"ו [א, קכד:] כתב: "כי השמן הוא קדוש, וכל קדוש מושחין אותו בשמן... ודבר זה מורה שיקדש האדם עצמו בקדושה". ובנצח ישראל פ"ה [ד"ה והלבנון באדיר] כתב: "כי דבר זה ידוע כי המלך הוא נבדל מכל העם... ולפיכך היו המלכים נמשחים בשמן המשחה, שהוא קדוש". וראיה זו משמן המשחה הביא המהר"ל בח"א לב"ב ג: [ג, נז.], ח"א שבועות ט. [ד, יא:]. ובח"א לסוטה י. [ב, מב.] כתב: "כי המלכים יש להם מעלה נבדלת מן הגשמי, שהמלך נבדל משאר עמי הארץ [כ"ה הגירסא במהדורת כשר], ולכך היו המלכים נמשחים בשמן המשחה, כמו כהן וכלי קודש". ואודות מעלתו הקדושה של שמן המשחה, ראה הוריות יא: שאמרו שם שכמה ניסים נעשו בשמן המשחה. וכתב שם בח"א [ד, נח:]: "ראוי הוא שיהיו ניסים נעשים בשמן המשחה, כי כל דבר שהוא קדוש ראוי לנס, כי הנס הוא מעולם העליון הנבדל הקדוש, ושמן המשחה, שבו היה מקדש הכל, ובזה נראה שהוא קדוש יותר מהכל, ולפי קדושתו ראוי שיהיו נעשים נסים". ובגו"א שמות פ"ל אות כ האריך מאוד לבאר קדושת השמן המשחה. (37) לשונו בח"א לשבת שם [א, פז:]: "וכן זה שקנה לעצמו קדושה עליונה אלקית, נקרא שיש שמן על ראשו". (38) וזהו "בכל עת יהיו בגדיך לבנים". ובח"א לשבת קנג. [מהדורת כשר, חלק ב, עמוד קנג] כתב: "בכל עת יהיו בגדיך לבנים... פירוש מן החטא, שלא יחטא ויהיה כתם בבגדו, רחצו הזכו וגו'". וכתבו שם בהערה 15: "'רחצו הזכו הסירו רוע מעלליכם' [ישעיה א, טז], לשון רחיצה על חטא". (39) וזהו "ושמן על ראשך אל יחסר". (40) דוגמה לדבר; רש"י שמות יב, ו, מבאר שהנאמר שם [פסוק כא] "משכו וקחו וגו'" פירושו ""משכו ידיכם מעבודה זרה, וקחו לכם צאן של מצוה". הרי שיש כאן סילוק החטא, וכן תוספת קדושה. וזהו "סור מרע ועשה טוב" [תהלים לד, טו]. וראה בגבורות ה' פל"ה [קלב:] שביאר שם את הצורך בהסרת הפחיתות והגנות, ולאחריו עשיית הטוב והישר. ובנתיב הלשון פ"א [ב, סז.] כתב: "צריך לשמור שלא יקלקל האדם... מ"מ אין קונה בזה מעלה, רק שהוא שומר את עצמו מן הרע, ואין זה קנין מעלה עליונה. אבל עיקר קנין מעלה שהאדם קונה מדריגה ומעלה נבדלת היא על ידי הטוב... וזה שאמר 'סור מרע ועשה טוב'". א"כ סילוק החטא לכשעצמו אינו מספיק, כי אין בכך קנית מעלה; ואילו עשיית הטוב לכשעצמה אינה מספקת, כי כל עוד הפחיתות נמצאת, הרי זה בגדר "אדם שתופס שרץ בידו, שאפילו טובל בכל מימות שבעולם לא עלתה לו טבילה" [תענית טז.]. (41) ובנתיב העבודה פט"ו [א, קכג.] כתב: "אבל פירוש זה הכתוב שאמר 'בכל עת יהיו בגדיך לבנים', רוצה לומר שיהיה אל האדם זכוך הגוף, עד שיהיה מסולק מן הפחיתות לגמרי, וזהו 'בכל עת יהיו בגדיך לבנים', קרא הגוף בגד, שהוא מלבוש הנשמה... שהאדם יהיה מזכך גופו כמו שהוא הלובן שהוא זך. ואמר 'שמן על ראשך אל יחסר'... כי השמן הוא קדוש... ודבר זה מורה שיקדש האדם עצמו בקדושה". והם הם הדברים שנתבארו כאן. (42) כי המשל מורה שהן שכר הצדיקים והן עונש הרשעים קשורים לכך שהאדם מצד עצמו מוכן הוא לעוה"ב. והכנה זו גופא מעמיקה לאין שיעור את שכר הצדיקים מחד גיסא, ואת עונש הרשעים מאידך גיסא. וכאן יבאר את עונש הרשעים, אך מכלל זה יובן שכר הצדיקים, וכפי שיתבאר כאן. (43) כמבואר ברמב"ן ויקרא יח, כט, וז"ל: "ותדע ותשכיל כי הכריתות הנזכרות בנפש בטחון גדול בקיום הנפשות אחרי המיתה ובמתן שכר בעולם הנשמות. כי באמרו יתברך 'ונכרתה הנפש ההיא מקרב עמה' [במדבר טו, ל]... יורה כי הנפש החוטאת היא תכרת בעונה, ושאר הנפשות אשר לא חטאו תהיינה קיימות לפניו בזיו העליון... וטעם הענין, כי נשמת האדם נר ה', אשר נופחה באפינו מפי עליון... והנה היא בענינה ולא תמות... אבל קיומה ראוי ועומד לעד כקיום השכלים הנבדלים. ולכך לא יצטרך הכתוב לומר כי בזכות המצות יהיה קיומה, אבל יאמר כי בעונש העבירות תתגאל ותטמא ותכרת מן הקיום הראוי". וראה להלן פ"ג הערה 72. (44) כגון, דברי הרמב"ם בהלכות רוצח פ"ז ה"א: "חיי בעלי חכמה ומבקשיה בלא תלמוד תורה, כמיתה חשובין". הרי שכאשר חסר דבר הראוי לו יש בכך צער גדול. ובח"א לכתובות קג: [א, קסא.], לגבי אותו כובס שמת כששמע שנעדר מאשכבתיה דרבי, כתב לבאר: "נראה כי כובס זה רשע היה, רק היה מוכן לתשובה, ולכך נקרא 'כובס' שהוא מוכן להלבין את מלבושיו... והיה מצער מאוד על שלא היה באשכבתיה דרבי, וזה היה הכביסה מן החטאים, כמו שאמר [קהלת ט, ח] 'בכל עת יהיו בגדיך לבנים'... שהיה מצטער מאוד והפיל נפשו למיתה... בשביל גודל צערו". (45) כמו משרתים המצטרפים לסעודה, וכמבואר ברש"י שם, והובא בהערה 21. וראה בח"א לשבת קנג. [א, פז:] בביאור הדבר. (46) לשונו בנתיב הלשון פ"ו [ב, עו:]: "כי האדם נברא שיהיה בעולם הזה ובעולם הבא, דכתיב 'וייצר אלקים' בשני יודי"ן, יצירה בעוה"ז ויצירה בעוה"ב". ובתפארת ישראל פי"ג [מה.] כתב: "יש באדם שהוא מוכן לעוה"ב, וזהו שאמרו חכמים 'וייצר ה' אלקים' שתי יצירות, אחת בעוה"ז ואחת בעוה"ב". וכן הוא בנתיב היסורין פ"ג [ב, קעט:]. ובדרשת שבת תשובה [עו.] כתב: "ומעתה יש לשאול, באיזה צד מצינו שנברא האדם בעוה"ז וגם נברא לעוה"ב... ואלו שני עולמות נרמזים שהאדם נברא ויש לו פנים ויש לו אחור, ובזה חקוקים באדם שני עולמות... ולא תמצא בבהמה... שיהיה להם גב ופנים. וידוע כי הפנים... מרמז לך על אור עוה"ב... אבל הגב אין בו ענין זה כלל, והוא שייך לעוה"ז... כי אי אפשר להכיר האדם מאחוריו, ולא ניכר זה מזה מאחוריו. אבל בפנים של אדם יש היכר בין אדם לאדם. וכך יש היכר בין אדם לאדם בעוה"ב, ואין היכר בין אדם לאדם בעוה"ז". ובדר"ח פ"ג מי"ד [קמה:] כתב: "ובבריאתו תכף ומיד נברא האדם על זה שיהיה מוכן לעולם הבא, כי לכך כתיב 'וייצר' בשני יודי"ן, בריאה אחת בעוה"ז ובריאה אחת בעולם הבא". וראה גו"א בראשית פ"ב אות יח. הרי מבואר שהאדם נברא באופן שיש בו הכנה לעוה"ב. (47) ולכך בעוה"ב, שם יתבלט חסרון הרשעים ביותר, כי הם עומדים ליד מקום המוכן להם, ורואים בחוש שאינם יכולים להיות שותפים לדבר המוכן להם. ובח"א לשבת קנג. [א, פח.] כתב: "שלא נקרא עונש כאשר אין אדם מלאך... [אבל] כל עוד שקרוב אליו המעלה, והוא חסר אותה ממנה, נקרא זה עונש. ולכך אמר שהם רואים הצדיקים במעלתם, והם חסרים, וזהו עצם העונש... מה שנעדר מהם המעלה שיש לאחרים, והיה גם כן ראוי להם דבר זה". (48) ובח"א לכתובות קג: [א, קסא.] ביאר את ההבדל בין "מזומן לחיי עוה"ב", לעומת "יש לו חלק לעוה"ב", וז"ל: "'מזומן' משמע שיש לו עיקר עוה"ב, ולא שיש לו 'חלק' בלבד". וזהו שכתב כאן שהזמנת העבדים לסעודה מורה על הכנתם ושייכותם הגדולה לסעודה. (49) והנה ביאר את עונש הרשעים, אך לא ביאר את שכר הצדיקים. ובריש הדיבור כתב: "יש ללמוד... שכר הצדיקים ועונש הרשעים". ובע"כ שמדבריו שכתב כאן לגבי עונש הרשעים, ניתן ללמוד אודות שכר הצדיקים גם כן. והענין, שהנה ביאר שההכנה של הרשעים לעוה"ב היא גופא משמשת לרעתם. וה"ה לאידך גיסא; ההכנה של הצדיקים לעוה"ב היא גופא הסיבה לרבוי שכרם, וכפי שכתב בדרוש על התורה [כז:] לגבי שכר הנשים לעוה"ב, וז"ל: "אולי יאמרו הנשים אין לנו שכר בלמוד תורה בשאינם לומדות אותה... לכך אמר... אדרבה... ששכרם הרבה מאוד יותר משל אנשים... וכדאיתא בברכות [יז.] גדולה הבטחה שהבטיחן הקב"ה לנשים יותר מן האנשים, שנאמר [ישעיה לב, ט] 'ונשים שאננות וגו''. אמר ליה רב לרבי חייא נשים במה זכיין, באקרויי בנייהו לבי כנשתא... כי יש לשאול למה ועל מה גדולה ההבטחה שהבטיח לנשים. ואם שכר הנשים גדול בשביל שמסייעים לבניהם ולבעליהם לתורה, כ"ש היה ראוי להיות יותר גדול שכר אנשים הלומדים אותה. אמנם יש לך להבין זה ממה שאמר הכתוב שהביא 'נשים שאננות', כי האיש במה שהוא גבר איננו שאנן והשקט מצד התגברותו והתפעלו, ולכן אינם מוכנים ג"כ כל כך אל השאנן והמנוחה, הוא העוה"ב, שהוא המנוחה בעצמו. אבל הנשים ראויים ומוכנים לה מצד עצמם, שאינם בני פעולה והתעוררות מצד עצם בריאתן... ובמעט הסיוע שמסייעים לתורה שכרם גדול מאוד, כאשר כבר הם מוכנים אל השאנן, וכן המוכן לדבר מה, בנקל ישיגו מצד תכונתו... [ולכך] ראוים לשכר יותר גדול". הרי שככל שההכנה מרובה יותר - השכר מרובה יותר. ובתפארת ישראל פ"ה [יט.] כתב: "מה שישראל הם מוכנים אל התורה היא מדריגה בפני עצמה... ואם נתן להם מעט מצות לא היה הזכות שלהם כל כך כמו שיש להם זכות במה שיש להם תורה שיש בה מצות הרבה, ומוכנים אל הרבה מצות. ואם לא היה מעלת ישראל במה שהם מוכנים אל התורה, באיזה צד נוכל לומר שאותם שלא היו יכולים לקיים מצות התורה, שמתו כשהם קטנים, שיהיו בני עוה"ב. אבל הענין הוא במה שהם העם שיש להם התורה, ומוכנים לתורה ומצוה, ובשביל הכנתם לתורה יזכו לחיי עוה"ב... אבל במה שאנו בני תורה, ויש לנו הכנה אל התורה, יש לנו שכר בכל התורה כולה. ועל זה אמר רבי חנניא [מכות כג:]... כי רצה הקב"ה לזכות את ישראל, ולפיכך הרבה להם מצות הרבה, והם מוכנים אל מצות הרבה מאוד, וזהו זכות ישראל כאשר יש להם מצות הרבה ביותר, ולכך שכרם גדול יותר". וראה נצח ישראל פי"ד הערה 12, שנתבאר שם שלישראל יש יותר שכר על מצוה קטנה שעושים, ממה שיש לאומות העולם. (50) לשונו בדר"ח שם [קנב:]: "ועל זה אמר שיושלם האדם ע"י העלה עצמה,, שיהיו נהנים מזיו השכינה, והוא יתברך יהיה משלים אותם... כי רמזו בכאן כי הוא יתברך בעצמו צורת הצדיקים משלים את מציאותם... וזהו הסעודה שרמזו עליה כאן". ובח"א לשבת קנג. [א, פח.] כתב: "ופירוש הסעודה הזאת, מה שנהנים מזיו שכינה, שהוא הסעודה שתהיה לצדיקים לעתיד לבוא". וראה עוד גו"א בראשית פ"א אות נב, ד"ה ואל, וד"ה וראה, וד"ה לפיכך, שהאריך בענין הסעודה. וכן הוא בח"א לב"ב עד: [ג, קה.]. (51) "כשתעשו תשובה מעלה אני עליכם כאילו תחילת החטא על ידי נערות ושטות ושובבות" [רש"י שם]. (52) "משמע מכאן ואילך כבעל מום שנתרפא, שמקצת שמו עליו" [שם]. כי פירוש "משובתכם" הוא לשון מרידה [רד"ק ירמיה ג, ו], הרי שנשאר שם מרידה. אמנם המהר"ל בסמוך יבאר את קושית הגמרא באופן אחר. (53) "השב מאהבה נעקר עונו מתחלתו" [שם]. (54) "אלמא בעלי תשובה קרויין בנים" [שם]. (55) "אלמא עבדים מיקרו" [שם]. אמנם המהר"ל בסמוך יבאר את קושית הגמרא באופן אחר. (56) "קרויין בנים" [שם]. (57) "שלא שבו עד שנתיסרו ביסורין, קרויין עבדים" [שם]. (58) כמו שנאמר [דברים כח, ו] "ברוך אתה בבואך וברוך אתה בצאתך", ופירש רש"י שם "שתהא יציאתך מן העולם בלא חטא, כביאתך לעולם". וראה גו"א שם אות ג. וראה להלן פ"ד הערה 111. (59) פירוש - מחמת שהתחלת האדם היא ללא חטא, לכך יש לאדם את האפשרות להתנער מהחטא על ידי שיחזור אל התחלתו. וענין זה מבואר היטב בגו"א בראשית פ"ב אות כא, בביאור דברי רש"י [בראשית ב, ז] "נטל [הקב"ה] עפרו [של אדה"ר] ממקום שנאמר בו [שמות כ, כד] 'מזבח אדמה תעשה לי', הלואי תהא לו כפרה ויוכל לעמוד". וז"ל שם: "וקשה, והלא אין מזבח מכפר בלא קרבן, ולמה יהיה לו כפרה בשביל שנברא ממקום המזבח... דע, כי המזבח הוא באמצע ישוב הארץ, ואותה האדמה היא בין הקצוות לגמרי. וכל דבר שהוא באמצע הוא בשווי, ואינו נוטה אל אחד הקצוות... ולפיכך אומר שהאדם נברא ממקום המזבח... אינו נוטה אל אחד מן הקצוות... וכל זה כדי שיהא לו כפרה, שאם יקרה לו חטא, יהא נקל שיוסר החטא, כי החטא הוא בעבור שהוא נוטה אל אחד הקצוות [ראה לעיל פ"א הערה 44]. ואחר שהאדם נברא מן המצוע, נקל הוא לשוב אל האמצע, למקום שנברא, והוסר ממנו החטא... משל מי שהוא בעצמו יפה וטהור, אם קבל זוהמא... בקל יוכל להתכבס. אבל אם היה דבר מזוהם בעצמו ומגונה, נכנס אז זוהמה בו... ודבר נפלא הוא מאד מאד איך גורם זה שבראו ממקום המזבח שיהיה לו כפרה". הרי שביאר שסילוקו של החטא מתאפשר רק מחמת שהתחלת האדם היא ממקום שאין בו חטא, ולכך כשחוזר אל התחלתו מונח בזה סילוק החטא. (60) פירוש - לאחר שכתב שהתחלת האדם ללא חטא היא המאפשרת את חלות התשובה, מוסיף לבאר שזאת משום שהתשובה היא חזרה אל ההתחלה, מחמת שיש בה חזרה אל השי"ת. וא"כ יש כאן שלשה שלבים; (א) התחלת האדם היא ללא חטא. (ב) התשובה היא חזרה אל השי"ת. (ג) חזרה אל השי"ת היא חזרה אל ההתחלה. וממילא כוחה של תשובה הוא בכך שהיא מחזירה את האדם להתחלתו, נטולת החטא. ואודות שחזרה אל השי"ת היא חזרה אל ההתחלה - ראה לעיל פ"א הערה 141, ולהלן פ"ד הערה 108 ופ"ח הערות 80, 107. (61) ב"ב טז: "אבן טובה היתה תלויה בצוארו של אברהם אבינו, שכל חולה הרואה אותו מיד מתרפא". וכתב שם בח"א [ג, עו.] לבאר: "כי אברהם... הוא היה התחלה. ומפני שהוא התחלה ראוי שיהיה מחזיר החולה לבוריו. וזה כי החולה אשר נחלש יצא מברייתו ונשתנה. ואילו היה האדם החולה משתנה לגמרי, לא היה כאן דבר שהיה מחזיר אותו להיות כבראשונה... אבל יש באדם כח התחלה טובה וחזקה, אשר החולי אין משנה אותו, ובכח אותו התחלה אשר לא קבלה שנוי הוא מחזיר אותו כאשר היה בראשונה... ומפני כי אברהם הוא התחלה, היה מחזיר כל שינוי אשר היה משתנה להיות כאשר היה בתחלה, כי זה ענין התחלה שמחזיר הכל כאשר היה בתחילה". ובגבורות ה' פמ"ג [קסה.] כתב: "החולה... אם היה משתנה טבעו לגמרי בחליו, לא היה אפשר שיהיה חוזר אל בריאותו... אבל בודאי יש בחולה כח טבע שנשאר שלא נשתנה, ואותו הטבע מחזיר אותו לבריאותו, ודבר זה ענין ארוך מאוד". וכן ביאר לאידך גיסא; כל מי שנתרפא, נמחלין לו עונותיו. שהרי אמרו בנדרים מא. "אין החולה עומד מחליו עד שמוחלין לו על כל עונותיו". וכתב שם בח"א [ב, יט:] בזה"ל: "כי החולה חוזר לבריאתו על ידי שהוא חוזר להיות כבראשונה, ואל"כ לא היה חוזר לבריאתו... ובזה מוחלין לו כל עונותיו כאשר חוזר לקדמותו, שהרי קדמותו היה בלא חטא. ואביא לך משל; האילן הזה, שבא עליו הפסד בימות החורף עד שהעלים נפסדים, והוא בעצמו ג"כ מקולקל, כאשר נתרפא מחוליו בחודש ניסן, אז חוזר לקבל כח מן השורש ומתחדש כבראשונה. וכך הוא החולה אשר נשתנה מחמת החולי, אין חוזר לבריאתו רק מכח שהוא חוזר להוייתו הראשונה, ובזה הוא סלוק חטא שלו. ואם לא היה מגיע לאותה מדריגה שבה סלוק חטא שלו, לא היה חוזר לבריאתו, אחר שנפסד ונתקלקל טבעו... כי אי אפשר לחולה שיעמוד מתוך החולי רק מכח המדריגה העליונה שבה חוזר לבריאתו, ובזה גם כן הוא מסולק מן החטא". (62) ועוד אודות שהתשובה אפשרית רק מחמת שהשב חוזר להתחלתו, צרף לכאן דבריו בח"א לע"ז יז. [ד, מ.], שכתב: "אין התשובה רק אם נשאר דבר אצלו עד שאינו נפרש לגמרי מן הש"י. וכך מורה שם תשובה, כי השורש שהוא 'שב', השי"ן מורה כי לא הגיע אל האחרית, כי התי"ו היא אחרונה... ויהיה שב... עד בי"ת, וכל זה בכלל תשובה. אבל מ"מ צריך שיהיה נשאר בו דבר אחד, שהוא האל"ף. אבל אם פירש לגמרי... ובזה הוסר מן הש"י, ולא נשאר בו אף הדבר שהוא התחלה כמו האל"ף, ובזה הוסר לגמרי, ואין תשובה לזה". ובדיוק כמו שהרפואה אפשרית רק כל עוד שההתחלה נשארה על כנה [כמבואר בהערה הקודמת], הוא הדין לתשובה; אפשרותה היא רק כל עוד שההתחלה נשארה על כנה. ובפחד יצחק, יוה"כ, מאמר יט אות ד כתב: "הבט נא וראה, כמה הטריח עצמו אותו זקן בנתיב התשובה שלו, לפרש ולבאר ולהסביר כי נקודת המוקד בכלליות ענין התשובה היא השיבה אל ההתחלה. ולא עוד, אלא שחזר על זה כמה פעמים, אחת הנה ואחת הנה, עד שניכרת בדבריו השתוקקות מיוחדת להשריש בנו הנחה זו, שמרכז כחה של תשובה הוא בשיבה אל ההתחלה". וראה ציון 88, ולהלן פ"ג הערה 14. (63) כי שם "שובבים" מורה על תשובה גמורה, וכמבואר בהערה 51, ואין צורך ברפואה נוספת לעתיד, כי כבר זכה ברפואה. (64) וז"ל שם [ב, מג:]: "ודע, כי האהבה הזאת שהאדם נמשך אל הש"י הוא מצד עצמו של אדם. והפרש יש בין אהבה ובין יראה; כי היראה שהוא ירא מן המלך, שראוי לירא מפניו, וזה אינו מצד עצמו של אדם. אבל האהבה היא מצד עצמו של אדם. וראיה לזה, כי אצל האהבה כתיב [דברים ו, ה] 'ואהבת את ה' אלקיך בכל לבבך', שתראה מזה כי האהבה הוא מצד האדם, שנמשך אחר הנאהב לגמרי. ולא נאמר שיירא הש"י בכל לבבו. רק כי האהבה מצד עצמו של אדם, לכך האהבה היא מקובלת יותר על האדם. ומפני כי האהבה מקובלת יותר על האדם, אפשר שתהיה בכל לבבו, ואי אפשר שיבוא לידי פירוד כלל... כאילו דבר זה ענין עצמי לאדם... משל זה, שאם כל המעכבים באים על האש, שהוא משתוקק תמיד אל מעלה... תמיד הוא משתוקק אל דבר זה. כי מה שמשתוקק האש לעלות למעלה הוא דבר עצמי אליו, ואין בטול לדבר עצמי... וכן האהבה אל הש"י, שנמשך האדם אל הש"י מצד עצמו... אבל היראה, שאין היראה רק שלא יעשה דבר נגד רצון המלך, ולא שייך על דבר שהוא עצמי אל האדם מה שלא יעשה". וראה הערה 136. (65) כמבואר בהערה הקודמת. ובנתיב התורה פ"ט [א, לט.] כתב: "יראת השי"ת הוא מצד שהוא יתברך נבדל מן הכל, לכך שייך בו היראה, ואין שייך היראה מצד החבור, רק מצד שהוא נבדל מהכל, ואין לו שתוף עם זולתו". ובספר הזכרון למרן בעל פחד יצחק זצ"ל, עמוד שמה, איתא: "עומק ההבדל בין כוחה של היראה... ובין כוחה של האהבה... הוא בזה שהשריש המהר"ל כי מקור היראה הוא בההכרה של עוצם הפלאת והפלגת ההבדלה אשר בין הנברא ובין יוצרו כביכול. ואילו מקורה של האהבה הוא בההכרה ההפכית של דמוי הצורה ליוצרה, וגם האדם נברא בצלם אלקים... וכי יש צד היקש בין האדם לקונו, 'מה הוא אף אתה' [סוטה יד.]... מדת היראה מתחייבת לנו מפאת היותנו נבראים גרידא, ואילו מדת האהבה מתחייבת לנו מפאת היותנו נבראים בצורה ידועה, דהיינו בצורה של צלם אלקים". וראה הערה 133, ולהלן פ"ה הערה 7. (66) פירוש - השב מאהבה עושה "תשובה גמורה", ומכלל זה רפואתו המיידית. אך השב מיראה אינו עושה "תשובה גמורה", ולכך תשובתו עדיין לוקה בחסר, וחסרון זה גופא מזקיק רפואה שתבוא מן השי"ת, ואינה נכללת בתשובה שעשה. כי כל חסרון ב"תשובה גמורה" הוא ממילא חסרון ב"חוזר אל התחלתו". וכאשר התשובה נעשית מאהבה, הרי שכל לבבו ונפשו של השב מושקעים וטבועים בתשובה זו, והיא מקיפה את האדם לחלוטין, ולכך יש בה קיום גמור ל"חוזר אל התחלתו". אך השב מחמת יראה, הרי שאין תשובתו בגדר של "בכל לבבך" [כמבואר בהערה 64], וא"כ אין כל חלקי האדם משתתפים בתשובה זו, וממילא אין כאן חזרה מוחלטת אל התחלתו. והואיל והרפואה ניזונת מהחזרה אל התחלתו, לכך השב מאהבה זוכה לרפואה מיידית, ואילו השב מיראה חסר הוא עדיין רפואה זו, ולכך רפואתו באה מן השי"ת. (67) כי הפסוק מוסב על השבים מחמת אהבה ויראה [כמבואר למעלה], ואף השב מיראה זוכה סוף סוף לרפואה, ורפואה זו נזקפת היא למעשיו של האדם, כי היא תוצאה ממעשי האדם. ומה שכתב "מצד עצמו של אדם" כוונתו לאפוקי מתשובה הנובעת כולה מחמת מעשי הקב"ה, וכמו שמבאר. (68) בסנהדרין צז: רבי יהושע הביא את הפסוק הזה ["ואנכי בעלתי בכם"] כראיה לשיטתו שאם אין ישראל עושים תשובה, הקב"ה מעמיד עליהם מלך שגזרותיו קשות כהמן, וישראל עושין תשובה ומחזירן למוטב. ופירש רש"י שם "בעלתי אתכם - משמע בעל כרחכם". ובנצח ישראל סוף פרק ל"א כתב: "ומייתי רבי יהושע ראיה, והא כתיב 'כי אנכי בעלתי בכם וגו'', ומשמע שעל כרחם יהיה לאדון להם. והיינו שיעמוד להם מלך שגזרותיו קשות, ומחזירם למוטב על כרחם, וזהו 'כי אנכי בעלתי בכם' על כרחם... אם לא יחזרו בתשובה - מחזירם למוטב בעל כרחם שלא בטובתם, על ידי מלך שגזרותיו קשין". ובאור חדש [קסא:] כתב לגבי קידושי שטר של אשה בזה"ל: "האשה נקנית בג' דרכים, בכסף בשטר ובביאה [קידושין ב.]... והשטר, שהוא לשון כח, כמו [דברים טז, יח] 'שופטים ושוטרים תתן לך'... שהוא לשון כח באיש שמתחבר לאשה, כאשר מושל על האשה, וזהו חבור האיש אל האשה, וזהו קידושי שטר, שהוא לשון שוטר וממשלה". (69) לשון השערי תשובה שער ראשון, אות א: "והתבאר שהתשובה מקובלת גם כי ישוב החוטא מרוב צרותיו, כל שכן אם ישוב מיראת השם ואהבתו, שנאמר [דברים ד, ל] 'בצר לך ומצאוך כל הדברים האלה באחרית הימים ושבת עד ה' אלקיך ושמעת בקולו'". ובפחד יצחק ר"ה מאמר ל"א אות י"ח כתב: "יסורים הם עונש. אבל יסוד מוסד הוא בעבודת התשובה, אם היסורים נעשים לגורם של תשובה, אז נידונים הם היסורים ככפייה על התשובה". (70) לשון הפסוק שם: "וכהצר לו חלה את פני ה' אלקיו ויכנע מאוד מלפני אלקי אבותיו". ובסנהדרין קא: למדו מפסוק זה שחביבין יסורין, ואמרו שם: "וכי חזקיה מלך יהודה לכל העולם כולו לימד תורה, ולמנשה בנו לא לימד תורה, אלא מכל טורח שטרח בו ומכל עמל שעמל בו לא העלהו למוטב אלא יסורין". וגמרא זו הובאה להלן בנתיב היסורין ר"פ ג. ובשערי תשובה שער השני, אות ב, כתב: "כאשר תמצאנה את האיש צרות, ישיב אל לבו ויאמר, אין זה כי אם דרכיו ומעלליו אשר עשו אלה לו... וישוב אל ה' וירחמהו... ותראה במנהג בשר ודם, כי יחטא איש לאיש, ובעת צרתו יתחרט ויכנע אליו מפני שהוא צריך לעזרתו, תהיה החרטה הזאת גרועה בעיני חברו. כענין שאמר יפתח [שופטים יא, ז] 'ומדוע באתם אלי עתה כאשר צר לכם'. ומחסדי השי"ת שהוא מקבל התשובה מתוך הצרה". וזהו שכתב כאן המהר"ל שתשובה מחמת יסורין היא במדריגה השלישית התחתונה. (71) כפי שכתב בנתיב הענוה פ"א [ב, ד:]: "עושים מאהבה היא מידת אברהם, שנקרא 'אברהם אוהבי'". ובנתיב אהבת השם פ"א [ב, מא.] כתב: "אברהם היה אוהב הש"י מצד שכל מעשיו אשר עשה לאהבת הש"י, וזה נקרא אוהב". ובגו"א בראשית פי"ח אות מז כתב: "אברהם עובד מאהבה היה". ובח"א לסנהדרין לט. [ג, קנז:] כתב: "כי אברהם היה נקרא אוהבו של הקב"ה, כדכתיב 'זרע אברהם אוהבי'". (72) לשונו בגו"א בראשית פכ"ז אות ט: "העובד מיראה את הקב"ה אינו מזכיר שמו לעולם... שמדת יצחק היה כן, דכתיב 'ופחד יצחק היה לי' היה מפחד תמיד מפני הקב"ה, והוא מדה גדולה למאוד". וכן הוא בנתיב הבושה פ"א [ב, ר.] שכתב: "וכן [ישראל] ירשו מדת הבושה מיצחק, שהרי מדת הבושה מן יצחק, שהרי מדת הבושה הוא מדת היראה, וכדכתיב [ר' שמות כ, כ] 'למען תהיה יראת ה' על פניכם', וזהו מדת יצחק, כי מדתו מדת היראה, כדכתיב 'ופחד יצחק היה לי', [בראשית לא, נג] 'וישבע יעקב בפחד אביו יצחק'". (73) והמכוון שם הוא לנדר של יעקב [בראשית כח, כ-כב] "וידר יעקב נדר לאמר וגו' והאבן הזאת אשר שמתי מצבה יהיה בית אלקים וגו'". ועל כך נאמר [בראשית לה, ג] "ונקומה ונעלה בית אל ואעשה שם מזבח לקל העונה אותי ביום צרתי וגו'". הרי שמחמת הצרה קבל יעקב על עצמו הנהגה טובה, וזה עומד כנגד הדרך השלישית של תשובה, שהאדם שב מחמת יסורים. ונראה שבא לישב, שהנה אמרו חכמים על יצחק [ב"ר סה, ט] "יצחק תבע יסורין", ובנתיב הענוה פ"א [ב, ד:] כתב: "מידת יצחק [שבניו] שמחים ביסורין, שיצחק היה בעל יסורין, ולא נמצא כמוהו ביסורין, דכתיב [בראשית כז, א] 'ותכהין עיניו מראות', ואמרו במדרש [ב"ר סה, ט] יצחק חידש יסורין". ובדר"ח פ"ה מ"ד [רכה:] כתב: "ויצחק היה התחלתו בטובה וברכה, ובסוף חשכו עיניו מראות. ובמדרש יצחק חידש יסורין... וזה מוכח על ישראל, שמתחילה היו בטובה, ולבסוף חשכו עיניהם מכח הגלות והשעבוד תחת האומות". וכן הוא בנתיב אהבת רע פ"א [ב, נה:], שכתב שם: "מדת אברהם... עושים מאהבה... מדת יצחק שממנו היו מתחילין היסורין, כי יצחק חידש יסורין". וראה עוד בנצח ישראל פמ"ו הערה 32, שזהו יסוד נפוץ בספרי המהר"ל. ולכאורה, היה מן הראוי ליחס ליצחק את דרך התשובה הנובעת מיסורין, ולא ליחסה ליעקב. ועל כך הדגיש כאן המהר"ל שלא מדובר כאן ביסורין לכשעצמם [שאותם תבע יצחק, וכמבואר במדרש שם], אלא ביסורין המולידים שיבה אל השי"ת, והולדה מעין זו נמצאה אצל יעקב שהיה נודר בעת צרה. (74) מדרש תהלים מזמור כ [ד"ה דבר]: "'ישגבך שם אלקי יעקב', 'אלקי אברהם' ו'אלקי יצחק' אין כתיב כאן, אלא 'אלקי יעקב'". (75) דב"ר ב, יא. וכ"ה במדרש תהלים מזמור כ, וילקו"ש ח"ב רמז תרפ. (76) לשונו בח"א לסנהדרין קו: [ג, רנא:]: "יעקב נתנסה מה שהיה בעל צרה, כדכתיב [בראשית מג, יד] 'וקל שקי', שאמר לעולמו די, יאמר לצרתי די [ב"ר צב, א]... ועוד כתיב 'לקל העונה אותי ביום צרתי וגו''. לכך כתיב 'יענך ה' ביום צרה ישגבך שם אלקי יעקב', מי שענה את יעקב בצרתו יענה אותך גם כן". וראה נצח ישראל פמ"ו [ד"ה ועל ענין], ושם הערה 33. וכ"ה בח"א לגיטין נו. [ב, קג.], ובגו"א שמות פ"ד אות יד, ד"ה והצדיקים. ובאור חדש [קמה:] כתב: "כי הצרות קרובות ליעקב... וכמו שאמר 'קל שקי' שאמר לעולמו די יאמר לצרתי די. ולכך אמר ג"כ 'יענך ה' ביום צרה ישגבך שם אלקי יעקב'. ואמרו במדרש לא אמר 'אלקי אברהם', כי יעקב היה מיוחד לצרה". (77) ויש להקשות, כיצד הדרך של תשובה מתוך יסורין, שהיא המדריגה התחתונה של עשיית תשובה [כמבואר בהערה 70], הונחלה לישראל דוקא על ידי הבחור שבאבות [שהוא יעקב, וכמבואר בב"ר עו, א]. והנראה בזה, שהנה נתבאר למעלה [הערה 69] שיסורין המביאים לתשובה נידונים ככפיה על התשובה. והנה כל כפיה למצות מועילה מחמת שאנו אומרים שהכפיה הולידה את הרצון הפנימי, שעד שעת הכפיה היה סתום ואטום ומקופל במעמקים [רמב"ם הלכות גירושין פ"ב ה"כ]. והנה הוודאות הזו שכל אחד מישראל משתוקק בפנימיותו לעשות רצון קונו, נובעת מפאת העובדה שישראל הם צאצאיהם של האבות, וכמבואר בפחד יצחק שבועות, מאמר כ. אך הואיל ורק אצל יעקב אבינו מצינו שמטתו שלימה [ספרא ויקרא כו, מב], ולא ידח ממנו נדח [ע"פ ש"ב יד, יד], הרי שרק מיעקב אבינו ואילך נקבעה הוודאות הזו לעובדה גמורה והחלטית. אך לפני יעקב, מציאותם של ישמעאל ועשו מונעת מאתנו לומר שבפנמיותם של בני אברהם ויצחק מצויה היא התשוקה הבלעדית לעשות רצון ה'. ולכך נראה לומר שרק מיעקב אבינו ואילך נמצאת ברירות זו על כנה. ולפיכך, כאשר אנו דנים על תשובה הנובעת מחמת יסורין, בעל כרחך שלגבי תשובה זו - יעקב הוא אבינו בזה, והוא המנחיל לישראל אפשרות תשובה זו. וראה עוד פחד יצחק ר"ה, מאמר ל"א. (78) ומשמע - עד ה' ממש, שזו מדריגת כסא הכבוד. (79) כן הוא בגירסת העין יעקב. וכן הגיה הב"ח ביומא פו:, ובגמרא שלפנינו ליתא למימרא זו. (80) פירוש - רבי יוחנן סובר שאמנם התשובה מגיעה עד כסא הכבוד, אך לא עד בכלל, ולכך אין התשובה מגיעה עד הקב"ה לגמרי [מבואר להלן]. (81) פירוש - בדיני תורה נאמר [דברים כד, ד] "לא יוכל בעלה הראשון אשר שלחה לשוב לקחתה להיות לו לאשה אחרי אשר הטמאה". (82) לשון הפסוק שם במילואו "לאמור הן ישלח איש את אשתו והלכה מאתו והיתה לאיש אחר הישוב אליה עוד הלוא חנוף תחנף הארץ ההיא ואת זנית רעים רבים ושוב אלי נאום ה'". הרי שהתשובה מבטלת איסור זה של "לא יוכל בעלה הראשון אשר שלחה לשוב לקחתה", שהרי הקב"ה לוקח שוב את ישראל לאחר שחטאו כנגדו. הרי שהתשובה מגעת לדחות התורה, וזה שקול למדריגת כסא הכבוד [יבואר בהמשך]. (83) שתשובת צבור מגיעה "עד" כסא הכבוד, ואילו תשובת יחיד היא "עד" ולא עד בכלל. (84) בשבת פט: אמרו "אמר להן הקב"ה [לישראל], הואיל ותליתם עצמכם בי, 'אם יהיו חטאיכם כשנים כשלג ילבינו' [ישעיה א, יח]". וכתב לבאר בנצח ישראל פנ"ו [ד"ה וזה כמו] בזה"ל: "ודבר זה רוצה לומר, כי מאחר שישראל אין להם אמצעי כלל, והם דביקים בו יתברך בלי אמצעי ובלי שום פירוד ובלי שום חציצה כלל... לכך השם יתברך מסלק ומטהר חטאם. אף אם חטאו כבר, הרי יש לישראל השבה אל השם יתברך בעצמו, מבלי הפרד מאתו כלל, ואין כאן עוד חטא להם במדריגה זאת... כי הוא יתברך מקוה טהרה, ואין כאן הבדל מאתו, ובזה הוא מטהר ישראל אשר הם דביקים בו. וכדכתיב [ירמיה יז, יג] 'מקוה ישראל ה'', ואמרו זכרונם לברכה במסכת יומא [פה:] מה מקוה מטהר טמאים, אף הקב"ה מטהר את ישראל... ולפיכך אמר הואיל ותליתם עצמכם בי, 'אם יהיו חטאיכם כשנים וגו''. ומאחר כי הוא יתברך מטהר ישראל מחטאם, ולפיכך לעתיד כאשר יהיו ישראל דבוקים בו יתברך, יהיו מסולקים מן החטא, וכאילו לא חטאו, וכדכתיב [ר' ירמיה נ, כ] 'ביום ההוא יבקש עון יהודה וגו''". הרי ששיבה אל השי"ת מביאה לסילוק החטא, כי במחיצתו יתברך אין מקום לחטא. וכן כתב בדרשת שבת תשובה [פד:], וז"ל: "שבשביל שישראל הם דבקים לגמרי בו יתעלה, דבר זה עצמו הוא הסרת והסתלקות החטא מישראל, כי מאחר שהוא יתעלה לא שייך אצלו חטא, מסלק החטא מן הדבקים בו". וראה לעיל פ"א הערה 123, ולהלן פ"ד הערה 112, שכך גם פועלת כפרת קרבן. אמנם כאן כוונתו להורות שסילוק החטא הנעשה ע"י תשובה [יהיה הטעם אשר יהיה] הוא סימן והוראה על מהותה של תשובה. וכשם שפירות האילן מורים על שרשו של האילן, כך סילוק החטא מורה על אופיה של התשובה. (85) "רק" בלשון המהר"ל הוא כמו "אלא". (86) פירוש - החטא עומד כנגד הפשיטות משום שתי סבות; (א) החטא הוא שינוי לאדם, וכפי שכתב בדרוש לשבת תשובה [פג:]: "ואין ספק שהחטא הוא תוספת על האדם, ושנוי באדם, שיצא האדם ממה שראוי להיות". ובח"א לערכין ל: [ד, קמג:] כתב: "החטא הוא שנוי לאדם". וראה נצח ישראל פמ"ו הערה 7. ואילו העומד כנגד זה הוא הפשיטות, וכפי שכתב בנצח ישראל פל"ו [ד"ה והדבר הזה]: "כי הפשיטות אין בו שנוי". וענין זה נכלל בנאמר [קהלת ז, כט] "אשר עשה האלקים את האדם ישר והמה בקשו חשבנות רבים". ופירש רש"י שם "חשבנות רבים - מזימות ומחשבות של חטא". ולכך התשובה היא פשיטות המסולקת מענינו של חטא. וראה להלן פ"ד ד"ה וטעם מחלוקת, ושם הערה 8, ושם ד"ה ועוד יש, ושם הערה 18. ולהלן פ"ה ד"ה ועוד יש כתב: "ומפני כך מוחלין לו כאשר יש לו מדת הפשיטות, שמתפשט ממנו החטא". וא"כ פשיטות התשובה היא התפשטות מן החטא. ונקודה זו תתבאר יותר בהמשך. (ב) החטא שייך למורכב הגשמי, ואילו הפשיטות עומדת כנגד כל סוג הרכבה, וכמבואר להלן הערה 90. וראה להלן פ"ז הערה 13. (87) "כי משם הנשמה חצובה" [לשונו בסמוך]. (88) לעיל הערות 60, 62. (89) לשונו בדרוש על התורה [יג:]: "נשמת האדם החצובה מתחת כסא הכבוד, כדאיתא [חגיגה יב:] ערבות שבו נשמות ורוחות... וכסא הכבוד ומלך רם ונשא שוכן עליהם. הרי כי נשמות הם בערבות, תחת כסא הכבוד". ובתפארת ישראל פי"ג [מג.] כתב: "כי האדם... יש לו נשמה שהיא חצובה מתחת כסא כבודו יתברך". וכן הוא בזוה"ק ח"א קיג., ושם ח"ג כט: וראה לעיל הערה 28. (90) בגבורות ה' פ"ע [שכב.] הביא את דברי הגמרא [נדרים לט:] שהתשובה נבראה קודם העולם. וכתב לבאר: "כי ההתחלה שחוזר עליו בעל תשובה, צריך שיהיה התחלה פשוטה נבדלת לגמרי. כי ההתחלה שאינה פשוטה אינה נבדלת מן החטא. שכל דבר שאינו פשוט והוא מורכב, הוא גשמי, והגשמי שייך בו החטא. ובעל התשובה צריך שיהיה נבדל מן החטא... רק בשביל התחלה הפשוטה הנבדלת, שאין שייך בה חטא לגמרי... ולפיכך אי אפשר שיהיה התשובה באדם בכח התחלה גשמית... כי בכח אותה התחלה לא היה כאן הבדל מן החטא. אלא בכח התחלה אלקית בלתי גשמית והיא פשוטה. ולכך מדריגת התחלה הזאת קודם שנברא העולם, ובאותה התחלה הפשוטה כח התשובה להיות נבדל מן החטא". והובא לעיל פ"א הערה 131, ובסמוך הערה 151, פ"ג הערה 31, ופ"ד הערה 20. (91) פירוש - "התשובה הזאת" אשר היא מסולקת מהחטא, היא הנבדלת לגמרי מהחטא, ומחמת כן היא מרוממת ביותר, וכמבואר בהערה הקודמת. ואם תאמר, מדוע היה צורך להכניס לכאן שהתשובה היא מסולקת מהחטא [ולכך פשיטותה מגיעה עד לכסא]. הרי היה מספיק לומר שהתשובה היא חזרה אל ההתחלה [כפי שכבר נתבאר פעמים מספר], ומחמת כן היא מגיעה עד הכסא, כי שם הוא התחלת האדם [כיון שנשמתו חצובה מתחת הכסא]. ודל מהכא ענין הפשיטות והסילוק מן החטא, מ"מ התשובה תגיע אל הכסא, כי שם ההתחלה של הנשמות. ויש לומר, כי יש לאדם התחלות שונות; מצד גופו התחלתו היא מהתחתונים, ואילו מצד נשמתו התחלתו היא מן העליונים. [וכמבואר ברמב"ן בראשית ב, א, שנשמת האדם משתייכת לצבא השמים, וגוף האדם משתייך לצבא הארץ.] ולכך, אע"פ שמוסכם הוא שהתשובה היא חזרה אל ההתחלה, אך מ"מ לא ידענו לאיזו התחלה מכוונת היא התשובה. ולפיכך הדגיש כאן המהר"ל שהתשובה היא מסולקת מהחטא, ולכך היא בגדר הפשיטות הגמורה. ומחמת כן היא מכוונת אל מקום ההתחלה שמשם הנשמות מתחילות, והוא הוא תחת כסא הכבוד. (92) ובדרוש על התורה [יג:] כתב: "איתא בשבת [קנב:] נשמותיהם של צדיקים גנוזות תחת כסא הכבוד... ובודאי מפני שבאו ונבראו הנשמות מתחת כסא הכבוד, שמה הם שבים ללכת". וראה הערה 28. (93) והרי "אין דבר שהוא קרוב אל השי"ת כמו התורה" [לשונו בנתיב התורה פ"ד (א, יח:)]. ובדר"ח פ"ו מ"ח [שז.] כתב: "אין לך דבר שהוא קרוב אל הש"י כמו התורה, שהיא אצולה מן הש"י". ובהספד [קצ] כתב: "כי בעל התורה הוא תחת צל הקב"ה, ואין דבר שהוא תחת כנפי ה' כמו התורה". וכ"ה בגו"א שמות פ"כ אות ג, ושם הערה 19. ולכך בודאי שמדריגת התורה היא "עד ועד בכלל". ובדר"ח פ"ד מי"ד [קפז:] כתב: "ואחר כך הוא מגיע אל מדריגת התורה, והיא בפני עצמה לפני ולפנים". (94) יסוד נפוץ בספרי המהר"ל שהדברים הכללים הם נבדלים, ואילו הדברים הפרטיים הם גשמיים. ולדוגמא, בנצח ישראל פל"א [ד"ה וקאמר כי] כתב: "כי שכל רבים כמו שהם רבנן, הוא שכל פשוט... אבל ההשגה... שאינו כל כך השגה פשוטה, והיא... השגת היחיד, שהוא פרטי, שאין זה השגה פשוטה כמו השגת רבים, שהיא השגה פשוטה. ולכך הלכה כרבים בכל מקום". וראה שם הערה 105. ובח"א לשבועות ט. [ד, יא.] כתב: "המלך נבדל מן הכלל... ולכך יש בשביל זה מעלה אלקית... שהמלך מושל על הכלל, והכלל הוא נבדל. כי הגשמי הוא פרטי". ובתפארת ישראל פל"ט [קיט.] כתב: "השי"ת מייחד שמו על הכללי, לא על הפרטי... כי השם הוא המהות השכלי, אשר אין השכל פרטי, רק כללי". וכ"ה בגו"א בראשית פי"ב אות ד. [וצרף לכאן את הפסוק "לתאוה יבקש נפרד" (משלי יח, א)]. וכ"ה בבאר הגולה באר הרביעי [נו:], וז"ל: "הכלל הוא קרוב אל השכל, והפרטי קרוב אל הגשמי, ודבר זה ידוע". וכן כתב בנתיב יראת השם פ"ב [ב, כה.], וז"ל: "כי הפרטי הוא מצד הגשם בלבד". ובח"א לב"ב יז. [ג, עז:] כתב: "אין חסרון בדבר שהוא כללי... כי כל נבדל ג"כ הוא כללי. ולא נחשב פרטי רק הדבר שהוא גשמי". ועוד אודות מדרגת התשובה של הרבים - ראה ח"א לר"ה יז: [א, קיח:], שכתב: "כ"כ מדרגת התשובה של צבור... מגעת למעלה מעולם הזה". וכ"ה בח"א לע"ז ד. [ד, כח:]. וראה להלן פרק ה הערה 87 ופ"ח הערה 22. ובפחד יצחק ר"ה, מאמר כו, אות ו כתב בביאור דברי המהר"ל האלו: "והנה בעיקר השלישי מעשרים עיקרי התשובה [שערי תשובה, השער הראשון, אות יג], כתב רבינו יונה שאף במירוק העון ע"י יסורים, חשבון המירוק הוא לפי הכמות והאיכות של היסורין, מ"מ ישנו עוד מהלך שבו המירוק הוא גדול הרבה יותר מאשר מדת היסורים, והוא צער הרוח ויגון הנפש... כי איך לא אחון וארחם על נפש יקרה, אשר היא מלפני, ונשמות אני עשיתי... והמשל בזה, כי המלך יחמול על חניכיו ילידי ביתו, הקרובים אליו, ויתן להם חנינה יותר מחמלתו על הרחוקים. עד כאן תוכן דבריו של רבינו יונה. והנה כל הדברים האלה נאמרים הם בהחלט, במקום אשר הגוף נפרד הוא מן הנפש בהחלט... ממילא יסורי הגוף חולקים ענין לעצמם, מהיותם נקראים רחוקים, לעומת צער הרוח ויגון הנפש... אבל במקום המופקע מפירוד הגוף והנפש, וכגון בציבור, שעליו אנו אומרים אין ציבור מת [הוריות ו.]... וממילא גם יסורי הגוף של ציבור כצער הרוח ויגון הנפש הם נידונים... כלומר, עדיפות הרבים היא בזה, שגם על יסורי הגוף שלהם מתפשטת היא אותה הבחינה של 'רוח מלפני יעטוף ונשמות אני עשיתי' [ישעיה נז, טז]. וזעקת הציבור הרי היא בסתמא דמילתא זעקת הרוח והנשמה, אשר לפי דבריו של רבינו יונה, זעקתם של הרוח והנשמה היא זעקתם של הקרובים וילידי הבית". (95) ומחמת כן הוא התחלתן של ישראל, כיחס העילה לעלול, וכמבואר בגו"א בראשית פ"ג הערה 86. (96) כשעושה תשובה בצבור. והדגשתו היא שפירוש הפסוק [הושע יד, ב] "שובה ישראל עד ה' אלקיך" הוא שתיבות "ה' אלקיך" הן גופא הסבה והטעם לתשובה; שמפאת שהקב"ה הוא "ה' אלקיך", מחמת כן הוא התחלת ישראל, לכך "שובה ישראל עד ה' אלקיך". וראה להלן רפ"ו שהזכיר שם בקצרה את דבריו כאן. (97) ומביא המאמר כגירסת העין יעקב, וראה הערה 17. (98) נראה להטעים זאת, כי כבר ביאר למעלה [ציון 90] שהתחלתו של בעל התשובה היא תחת כסא הכבוד, כי משם נשמתו חצובה. והואיל "שאין יצר הרע בנשמה" [לשונו בגו"א בראשית פ"ו אות יא, וראה בנצח ישראל פי"ט הערה 29], לכך בעל התשובה "נבדל מן היצר הרע", כי חוזר למקום ששם אין יצה"ר. (99) קהלת ד, יג "טוב ילד מסכן וחכם ממלך זקן וכסיל". ואמרו שם בקה"ר ד, יג "'ממלך זקן וכסיל' זה יצר הרע. ולמה קורא אותו 'מלך', שהכל שומעין לו". (100) בנתיב כח היצר פ"ד [ב, קכט.], שכתב: "כי האדם נחשב שהוא שבוי ואסור ביד מלך זקן וכסיל, הוא יצר הרע". ושם בהמשך הפרק [ב, קלב:] כתב: "נקרא היצר הרע 'מלך' בעבור כי כל ענין שלו למלוך, ואף מלכות שמים אינו מקבל עליו. ואינו כמו העליונים שהם משרתי עליון... שאילו היה מקבל עליו מלכות שמים לא היה מוציא את האדם מרשות השם יתברך". (101) בנצח ישראל פ"א [ד"ה ועוד כי] ביאר כי אחד ממאפייני הגלות הוא השעבוד של אומה תחת אומה אחרת, וכתוצאה מכך, אחד ממאפייני הגאולה הוא ההוצאה מהשעבוד. ועל כך אמרו חכמים [ב"ר מד, יח] בביאור הפסוק [בראשית טו, יג] "ידוע תדע" - "ידוע שאני משעבדם, תדע שאני גואלם", ועיי"ש. הרי שהיציאה מהשעבוד גונזת בתוכה את הגאולה. (102) שמות כג, לג "לא ישבו בארצך פן יחטיאו אותך לי וגו'". ונאמר [במדבר לג, נה] "ואם לא תורישו את יושבי הארץ מפניכם והיה כאשר תותירו מהם לשכים בעיניכם ולצנינים בצדיכם וצררו אתכם על הארץ אשר אתם יושבים בה". וביהושע כג, יג "ידוע תדעו וגו' הגוים האלה וגו' והיו לכם לפח ולמוקש וגו' עד אבדכם מעל האדמה הטובה וגו'". ובתהלים נאמר [קו, לה] "ויתערבו בגוים וילמדו מעשיהם". "הרי שאומות העולם משמשים כחות הפיתוי וההסתה לכנסת ישראל" [לשון הפחד יצחק, יוה"כ, מאמר יג, אות יד]. וראה נצח ישראל פל"ג ד"ה וכן משה. והדגשתו היא שיש דמיון בין היצה"ר לבין האומות; שניהם מושלים, ושניהם באים להחטיא. וצרף לכאן דבריו בנצח ישראל פל"ז [ד"ה ובפרק החליל]: "כי יתגבר משיח בן דוד על האומות, ויסלק כח האומות, ועמהם מסתלק היצר הרע", וראה שם הערה 49. ובסוף דרשת שבת תשובה [פה.] כתב: "עשו וזרעו הן הן יצה"ר של ישראל, ובבטול האומה הזאת מן העולם אז יתבטל יצה"ר מישראל. ורמז זה הכתוב [בראשית כז, יא] 'הן עשו אחי איש שעיר', במספרו 'היצר הרע' [580]". (103) בגבורות ה' פמ"ו [קעח:], ויובא בהערה 106. (104) ויקרא כה, פסוקים יא, מ, מא. ובקידושין טו. העמידו שהפסוק הראשון עוסק בנרצע, והשני עוסק במוכר עצמו, והשלישי עוסק במכרוהו בי"ד. (105) ופירש רש"י שם "לרבות בתים ועבד עברי". (106) לשונו בגבורות ה' פמ"ו [קעח:]: "כאשר בני אדם חוטאים לפניו, והם נכנסים ברשות אחר, הוא היצר הרע, שנקרא מלך גדול, כדכתיב בקהלת [ט, יד] 'עיר קטנה ואנשים בה מעט ובא אליה מלך גדול וגו', שהענין הזה נאמר על היצר הרע המושל על הגוף [נדרים לב:]. ומצד שהוא יתברך מלך העולם, וכל הנמצאים הם שלו תחת רשותו, ואינם לאחר, יצאו ביוה"כ מרשות המלך היצה"ר, שכבר נסתבכו בו כל השנה, ונכנסים אל רשות הקב"ה... ומזה הטעם עצמו ג"כ צוה בתורה ביובל 'והעברת שופר תרועה בכל ארצכם ביום הכפורים', לקרוא חפשי לעבדים... מפני כי שם מלך ה' צבאות יש עליהם, ואין ראוי למשול עליהם אחר... וכן החוטא נמכר ביד היצה"ר על ידי חטאיו, עד שהוא ברשות אחר, וביוה"כ יצא". ובהקדמה לאור חדש [מט:] ביאר שם ג"כ שיוה"כ הוא גאולת הנפש, ואילו חג פורים הוא גאולת הגוף. (107) פירוש - כשם שביוה"כ החירות מהיצה"ר מביאה לחירות משעבוד אחר [שחרור העבדים], כך בתשובה, החירות של בעל התשובה מהיצה"ר מביאה לחירות משעבוד אחר [גאולה מהאומות]. ובפחד יצחק, יוה"כ, מאמר יא [אות א] כתב: "ברור הוא דכונתו של המהר"ל... היא להורות לנו שלא נחשוב כי הצירוף הזה של תשובה לגאולה לא נאמרה אלא בגאולה דאחרית הימים... ובכדי להוציא ממחשבה זו כתב המהר"ל כי גם בדיני תורה , בזמן הזה, נמצא שורש גדול לצירוף זה של תשובה לגאולה". (108) "מדריגה העליונה" כונתו למדריגה רוחנית עליונה, הדבוקה בהשי"ת. והוא בטוי נפוץ מאוד בספרי המהר"ל. ובגבורות ה' פנ"א [רכ.] כתב: "כל מדריגה העליונה יש בה הפשיטות". ובדר"ח פ"ה מט"ו [רנה:] כתב: "המדריגה העליונה הנבדלת שהיא אלקית לגמרי, נבדלת מן החומר". ושם בפ"ו סוף מ"ח [שט:] כתב: "מדריגה העליונה, הוא החיים של עוה"ב הנצחיים". ונראה כוונתו, שהנה "תשובה אתקרי בינה" [זוה"ק ח"א עט:], ו"מצות תשובה דא איהי בינה" [זוה"ק ח"ג קכב.]. ובדר"ח פ"ג מי"ז [קנה.] כתב: "ואמר 'אם אין בינה אין דעת ואם אין דעת אין בינה', כלומר כאשר אין כאן הבינה, שהוא המדריגה העליונה, אין כאן דעת... שהבינה היא יותר מן הדעת... הבינה... המדריגה העליונה הזאת, והוא השלמת השכל". וראה בסמוך הערה 151, ולהלן פ"ג הערה 32. (109) לשונו בסוף גבורות ה' [של:]: "כי הגאולה עם שהיא בעולם הזה, מדריגת הגאולה עוד יותר מעולם העליון, ובשביל כך קנו ישראל מעלה עליונה עד שמגיע מדריגתה ומעלתה עד עולם העליון". ואודות שהגאולה והבינה [נ' שערי בינה] הן בנות חדא בקתא - ראה זוה"ק ח"א רסא:, ושם ח"ב מו: ועוד אודות מדריגתה הנבדלת של הגאולה, ראה נצח ישראל פי"ח הערה 23, פכ"ח הערה 75, ופמ"ה הערה 56. (110) לשונו בגבורות ה' פ"ס [רסה:]: "במה שהם לחלק ה', ואחר מדריגה זאת העליונה נמשך להם הגאולה מרשות האומות". (111) כמבואר למעלה בד"ה ובפרק יום הכפורים [השני]. (112) כי השגגה נחשב למעשה חמרי, שאינו מתייחס לדעת ולשכל, וכמבואר לעיל פ"א הערה 31. (113) אודות שבעל תשובה מסלק עצמו מן החטא, ראה לעיל הערה 84. ואודות שהחטא בא מהחומר, ראה לעיל פ"א הערה 125. (114) פסחים מט: "אמר רבי עקיבא, כשהייתי עם הארץ אמרתי, מי יתן לי ת"ח ואנשכנו כחמור... [ש]נושך ושובר עצמות". ובנתיב התורה פט"ו [א, סה.] כתב: "כי החומרי מתנגד לשכלי... כך האדם שהוא חומרי רוצה לבטל הת"ח שהוא שכלי, וזה מפני כי החומרי הוא העדר השכלי לגמרי, עד שאין לו מציאות מצד החומרי... ולפיכך החומרי מאבד את השכלי לגמרי". ובגו"א במדבר פכ"א אות לג [ד"ה וכאשר] כתב: "ותמצא תמיד שהגשמי מתנגד לבלתי גשמי". ובבאר הגולה, באר השביעי [קמג:] כתב: "מצד החומרי אין מציאות כלל אל דבר הבלתי חמרי... כי החמרי מפסיד ומבטל לדבר הנבדל בטול והפסד גמור, לא התנגדות במה". וכן הוא בנצח ישראל פל"ד ד"ה וביאור ענין. וא"ת, סוף סוף בשעה שעשה החטא, עשה אותו ביודעין ובדעת, ואיך התשובה, שבאה לאחר מכן, יכולה לפעול שהחטא יחשב לשגגה למפרע. ונראה לישב זאת עפ"י דברי הרמב"ם בהלכות תשובה, פ"ב ה"ד: "מדרכי התשובה... ומשנה שמו, כלומר אני אחר ואיני אותו האיש שעשה אותן המעשים". ועיין בפחד יצחק יוה"כ, מאמר יט, שהאריך לבאר יסוד זה ש"עבודת התשובה היא עבודה של התחדשות ושינוי מן הקודם... הרי הוא נחשב התחלה... שאותה נקודת ההתחלה שהתשובה מחזירה לה את בעליה, היא התחלה ממש המפקיעה את בעליה מכל ענין קדום ממנה... עד כדי כך שההגדרה השלימה של תשובה איננה 'בעסער ווערען', אלא 'אנדרש ווערען צום גוטען'". ולכך, ביחס לאדם חדש זה, נחשבים זדונות האתמול לשגגה, כי פנים חדשות באו לכאן. וצרף לכאן דבריו בנצח ישראל פנ"ו [ד"ה המדרש הזה], שכתב שם: "יהיה כאן [לעתיד לבוא] הויה חדשה, ומה שנחשב חטא בעולם הזה, לא יהיה נחשב חטא", וראה שם הערה 90. (115) לשונו בנתיב הצדק פ"א [ב, קלה.]: "הצדיק נקרא 'צדיק', בשביל הצדק והיושר שבו, והרשע הפך זה, יוצא מן הצדק בזרוע רמה שלו... וצדיק שהוא צדיק בשביל הצדק, אשר הצדק אינו יוצא מן המיצוע... רק הולך ביושר ובצדק... כי הצדיק והיושר הוא ענין אחד". וראה שם שמאריך לבאר יסוד זה. (116) לשונו בח"א לכתובות קד. [א, קסא:]: "מצד עצמו ראוי שיהיה הצדיק עם הש"י, כי הצדיק שהולך כל ימיו בדרך הישר, לכך ראוי שיהיה עם הש"י, שהוא הישר בעצמו". ואלו דבריו כאן, שמידת הצדק והיושר של הצדיק עושה שהוא עם השי"ת, ולכך אין חידוש שהצדיק נמצא עם השי"ת. (117) אודות שהחוטא מתרחק מן השי"ת, ראה לעיל פ"א הערה 122. (118) כפי שכתב בריש נתיב אהבת ריע פ"א [ב, נ.]: "כי הריע שהיה איש רחוק ונתקרב אליו... החבור הזה הוא גדול יותר... ולא כן אחיו, שאין החבור שלהם רק מצד שנולדו מן אב אחד, ואין החבור הזה כמו החבור של ריעים... ואמרו [ברכות לד:] במקום שבעלי תשובה עומדין צדיקים גמורים אינם יכולים לעמוד, מפני שהיה מרחוק ונתקרב, והחבור שלו יותר". והובא להלן פ"ד הערה 12. וראה גו"א שמות פ"ב אות יט, ושם הערה 58. (119) כי ישנם ארבעה יסודות; עפר, מים, רוח, ואש [רמב"ם הלכות יסודי התורה פ"ד ה"ב, כוזרי ב, מד]. וראה גו"א במדבר פכ"א אות לג, ד"ה אמנם, שם דברים פ"ד הערות 113, 131, ונצח ישראל פ"ג הערה 73. (120) אודות שיסוד האש הוא היסוד הרוחני ביותר, ראה דבריו בח"א לשבת קיט: [א, סה.], שכתב: "יש לך לדעת, כי כל דבר קודש שמתחלל, כמו תרומה שנטמאת משפטה שריפה [שבת כה.]. וכן בשר קודש שנפסל דינו בשריפה [פסחים פב:], וכן בת כהן שזינתה 'את אביה היא מחללת באש תשרף' [ויקרא כא, ט]. והטעם כי הקדושה נמשלה כאש, ולפיכך התחתונים שהם חומריים, אפשר להם להתחבר לכל היסודות, שהם; אויר, מים, עפר. חוץ מן האש, וכמו שאמרו ז"ל [סוטה יד.]... וכי אפשר לאדם להתדבק עם השכינה, והלא כתיב [דברים ד, כד] 'כי ה' אלקיך אש אכלה הוא', ובשביל שהוא יתברך אש אכלה הוא קדוש ונבדל מן כל התחתונים אשר לא יתחברו אל האש. ומפני כך ראוי שיהיה דבר שהוא קודש, והוא מחולל מקדושתו, שיהיה נידון באש". ובדר"ח פ"א מ"ב [ל.] כתב: "שם 'אלקים' בו מתקשר יסוד האש". ובנר מצוה [כד.] כתב: "והאש של מעלה שהוא יסוד האש, הוא עוד יותר מסולק מן הגשמי". וראה עוד בבאר הגולה באר השני [לח:] אודות יחס אש של מטה לאש של מעלה. (121) לשון המדרש שם: "אמר הקב"ה, טובה גדולה צריך אני להחזיק לגר, שהניח משפחתו ובית אביו ובא אלי, לכן אני מצוה עליו 'ואהבתם את הגר'". וראה בגו"א שמות פ"ב אות יט שביאר שם שהגיור של המקלל [רש"י ויקרא כד, י] אין בו להורות על מעלה טובה, כי לא בא מרחוק להתגייר, כי נולד מישראלית. וראה שם ההערה 58. (122) ובברכות לד: דרשו על כך: "לרחוק ברישא והדר לקרוב", והובא להלן ר"פ ד. (123) כי אמירת "שלום עליך" מורה על חבור, וכמו שאמרו בשבת פט. "כלום יש עבד נותן שלום לרבו". ובבאר הגולה באר הרביעי [עב:] כתב: "אין העבד נותן שלום לרבו, מצד שאין שיתוף וחבור בין האדון ובין העבד". ובח"א לגיטין סב. [ב, קכג:] כתב: "אין שני דברים שהם מחולקים, האחד נותן שלום לאחר, כי השלום הוא בין השוין, וכמו שאמרו 'כלום יש עבד שנותן שלום לרבו', כלום קטן שנותן שלום לגדול. כי השלום שייך בין השוים". ובברכות כז: אמרו "הנותן שלום לרבו והמחזיר שלום לרבו... גורם לשכינה שתסתלק מישראל". (124) "והדר לקרוב" כנגד לשון הגמרא בברכות לד: "לרחוק ברישא והדר לקרוב". (125) כפי מה שכתב בנתיב אהבת ריע [ב, נ.], וז"ל: "הריע שהיה איש רחוק ונתקרב אליו... כי החבור הזה הוא גדול יותר [מחיבור של אח]... ודבר זה תבין ממה שמקדים רחוק קודם קרוב, שנאמר [ישעיה נז, יט] 'שלום לרחוק ולקרוב'... מפני שהיה מרחוק ונתקרב, החבור שלו יותר, ולכך מקדים לו שלום, שהשלום הוא החבור, וחבור הרחוק קודם". (126) פירוש - הואיל ובעל התשובה מטהר ומזכך נפשו לגמרי [שהרי "מסלק עצמו מן המדריגה החמרית שהיה בו החטא" (לשונו למעלה, ושם הערה 113)], לכך יש בזיכוך נפש זה להפוך את הזדונות לזכיות, וכמו שמבאר. וראה נצח ישראל פל"א הערה 165, שנתבאר שם כיצד תשובה מזככת את הנפש. (127) פירוש - נפשו של בעל התשובה מעידה על הדביקות בהשי"ת הבוערת בה. שהרי נפש זו, שנתלכלכה בחטא, מגיעה בחזרה לזיכוך גמור. וכשם שהאש המתנועעת כלפי מעלה מורה על דביקותה במקור עליון, כך נפשו של בעל התשובה המזדככת לגמרי, מורה על דביקותה במקור עליון. ובח"א לר"ה טז. [א, קא.] כתב: "הנשמה והנפש האדם הוא יסוד אש". ולפי המתבאר כאן הדברים מחוורים מאוד. (128) כי הזדונות יוצרים את עומק הדביקות, וכפי שנתבאר. ובגו"א שמות פ"ל אות כד כתב בזה"ל: " בגמרא [כריתות ו:] משמע דצריך לצרף עמנו [לתעניותינו] פושעי ישראל. דאמר שם 'כל תענית שאין שם פושעי ישראל אינה תענית, שהרי חלבנה ריחה רע וכו''. ויש בזה קצת מן התמיה, וכי לא עדיף שיהיו כולם צדיקים. דע, כי הדבר הזה הוא דבר מופלג בחכמה, שכאשר גזרו תענית, שכל תענית הוא הענוי שירחם השם עליהם. ואין הכנעה ממי שהוא כבר קרוב אליו כמו הצדיקים, ולכך אין הצדיקים מביאים הרחמים. אבל הרשע מביא הרחמים, כי כאשר הוא רחוק מן השם יתברך, ההכנעה הוא יותר, שאין לך הכנעה רק כאשר שונאו (מכניע) [נכנע] מפניו, וזה מביא רחמים. ולכך כל תענית שאין בו מפושעי ישראל [אינה תענית], שבו ראוי הכנעה". אוזן מילים תבחן, שהרי כך הוא לשון התפילה במוסף של ר"ה: "ויבואו רחוקים ויתנו לך כתר מלוכה". ובדב"ר ג, ו אמרו "אין שבחה של מטרוניא בשעה שמתקלסת מקרובותיה, אלא בשעה שמתקלסת מצרותיה". והם הם הדברים. (129) לשונו בנתיב העבודה פי"ג [א, קכ.]: "העובד מאהבה הוא דבק בו, שנאמר [ר' דברים יא, כב] 'לאהבה את ה' אלקיך ולדבקה'". ובנתיב אהבת השם [ב, לט.] כתב: "כי האהבה שיש לאדם אל השי"ת במה שהאדם מצד עצמו אינו דבר, רק מן השי"ת בא האדם, ואליו ישוב... האהבה אל השי"ת במה שהאדם שב רוחו אליו לגמרי, עד שאין לאדם מציאות בעצמו, ובזה הוא מתדבק לגמרי בו, וכדכתיב 'לאהבה את ה' אלקיכם ולדבקה בו', ובזה שייך אהבה גמורה". וכ"ה בדר"ח פ"א מ"ג [לב:]. ובנתיב ריע פ"א [ב, נב.] כתב: "בודאי האהבה הוא הדבוק בו יתברך לגמרי, כדכתיב 'לאהבה את ה' אלקיך ולדבקה בו'". וראה ציון 146. (130) לשונו בנצח ישראל ס"פ יא: "כי מצד שהאדם נברא בצלם אלקים, ובשביל כך הוא הבריאה השלימה ביותר, וראוי שיהיה דביקות האדם אל השם יתברך מצד שלימות בריאתו, שהרי נברא בדמותו, והדומה אוהב ומצורף לדומה לו". ושם ריש פי"ב כתב: "ומה שכתוב [דברים ד, ד] 'ואתם הדבקים בה'', הדביקות הזה... הוא מצד השלימות שיש באדם, והשלם יש לו חבור אל השלם, כי הם דברים דומים ושוים, והדומה יש לו חבור אל הדומה... וכך ישראל, מצד השלימות שיש בהם יש להם חבור אל השם יתברך, שהוא השלם האמיתי". (131) לשונו בנתיב כח היצר פ"ב [ב, קכז.]: "האדם נמשך אחר היצר הרע... שהוא הפחיתות והמזוהם, כי החטא הוא זוהמא". ובנתיב היסורין פ"ב [ב, קעז:] כתב: "החטאים שהם פחיתות של אדם". (132) פירוש - האדם הנדבק בהשי"ת מורה על עצמו שהוא מסולק מעניני פחיתות, כי רצונו להדבק בהשי"ת, "שהוא קדוש בתכלית הקדושה" [לשונו בנתיב הפרישות פ"ג (ב, קיט:)]. והואיל והדומה מצטרף לדומה [ראה הערה 130], לכך קדושת השי"ת מעידה על מעלתם של הנדבקים בו. (133) לשונו בדר"ח פ"א מ"ג [לב:]: "בכל מקום אצל המורא נאמר 'יראת שמים', ולא נאמר 'אהבת שמים', כי היראה צריך שיהיה נחשב אליו הקב"ה נבדל ממנו לגמרי. אבל האהבה, יחשוב שהוא דבק בו יתברך, כדכתיב [דברים יא כב] 'לאהבה את ה' אלקיך ולדבקה בו". ובנתיב העבודה פי"ג [א, קכ.] כתב: "העובד מאהבה הוא דבק בו... אבל היראה שהוא ירא מן הש"י, בזה אין דביקות בו יתברך. כי אדרבה, הירא מן האחד אינו מתחבר עמו. ולכך מצד היראה אינם דביקים בעילה". וראה הערה 65, ולהלן פ"ה הערה 7. (134) כי לפי מדריגתו הנוכחית, החטא מתיחס לשגגה, וכמבואר לעיל הערה 114. ומתבאר, כי ההיפוך הנעשה לזדונות מחמת התשובה הוא מפאת אחד משני אופנים; (א) התשובה מרוממת את האדם למעלה חדשה, ומפסגה זו הזדונות נראים כמשוללי שכל, ונדונים כשגגה. (ב) התשובה מורה על הדביקות הגמורה שיש לשב כלפי הקב"ה, ודביקות זו נתעצמה ונתחזקה דוקא מפאת הריחוק שנוצר בעקבות החטא. מבחינה זו, הזדונות נדונים כזכיות, כי הם שאיפשרו דביקות זו. האופן הראשון הוא תשובה מיראה, ואילו האופן השני הוא תשובה מאהבה. (135) לכך שהשב מאהבה זדונותיו נעשות לזכיות. (136) דברים ל, ב "ושבת עד ה' אלקיך וגו' בכל לבבך ובכל נפשך". וראה הערה 2. וכאן כוונתו לומר כי מהותה של התשובה היא כאשר הוא שב מאהבה, כי רק בתשובה מעין זו יש השבה בכל הלבב והנפש, משא"כ בשב מיראה, וכמבואר בהערות 64, 66. (137) לשונו לעיל ס"פ א: "כי הנמצאים כולם תלוים בו, הם שבים אליו, כי כן הנמצאים שבים אל הש"י, כי אין להם קיום בעצמם, כמו שהתבאר". וראה שם הערה 139. וכן ראה בפרק זה הערה 28, ולהלן פ"ג הערה 53. (138) ובנתיב העבודה פ"ג [א, פד.] כתב: "כי התמידים שצוה השי"ת [במדבר כח, ב-ח] להודיע כי העולם הזה שב ומתקרב אל השי"ת. ואם לא שב אל השי"ת, לא היה אל העולם קיום בעצמו. רק הוא שב אל השי"ת, ולא נברא שיהיה לעצמו... העולם הזה, כמו שהושפע מן השי"ת, כך שב אל עילתו, כי הוא תולה בעילתו, ובזה הוא שב אליו יתברך. ולפיכך יש לאדם להקריב קרבן אל השי"ת, כי הקרבן הוא השבה והתקרבות אל השי"ת". וראה לעיל פ"א הערה 121. ונראה להטעים זאת, כי כבר השריש המהר"ל [נצח ישראל פי"א ד"ה ומפני כי] ש"דבר שהוא על ענין שתחילתו טוב, וסופו טוב, אע"ג שבאמצע אינו טוב, נחשב כאילו היה טוב מראשיתו עד הסוף. לכך אמרו ז"ל [ב"ב קכח.] לענין פקח ונתחרש וחזר ונתפקח, דהוי כאילו היה פקח מראש ועד סוף". והוא הדין לנידון דידן; אין לשום נברא קיום מצד עצמו [דר"ח פ"א מ"ב (כז:), דרשת שבת הגדול (קצג:), וראה לעיל פ"א הערה 121]. אמנם כאשר תחילתו מהשי"ת, וסופו שב להשי"ת, בכך גנוז קיומו, כי נחשב מתחילתו ועד סופו צמוד ואדוק לשי"ת. וזהו שכתב כאן שקיום הנמצאים היא מחמת ששבים אל השי"ת, ובכך נקבע שכל מהותם היא מהשי"ת. (139) לשונו בדר"ח שם [כז:]: "כי אין ראוי לשום דבר שיהיה לו מציאות כי אם אשר הוא אל השי"ת... ודבר זה ביארו חכמים ז"ל [יומא לח.] באמרם 'כל מה שברא הקב"ה בעולמו, לא ברא אלא לכבודו'... כי אם נמצא לעצמו הרי יש ח"ו דבר זולת השם, ובמה שהוא לכבוד הש"י לעבדו, הרי בזה הוא למענהו. וזה שאמר 'ועל העבודה', כי מה שעובדין אל השי"ת בזה העולם הוא אל הש"י, ואינו העולם דבר לעצמו, שיאמר ח"ו שיש מציאות זולת השם יתברך". וכמבואר בהערה הקודמת, העבודה מורה שהעולם שב אל השי"ת, ובכך נמנע מהעולם שיחשב כדבר העומד לעצמו. (140) דוגמה לדבר; בסנהדרין קח: אמרו שהעורב חשד בנח על בת זוגו, ונח השיב לו על כך "רשע, במותר לי נאסר לי ["אפילו באשתי אני אסור" (רש"י שם)], בנאסר לי לא כל שכן". וכתב שם בח"א [ג, רנח.] בזה"ל: "ומה שאמר 'רשע'... ומה רשעות יש בזה, כיון שעשה [העורב כך] בטבע... דודאי רשע ומזג רע הוא, כי אילו לא היה בו מזג רע, לא היה טבעו עתה דבר זה. כי בתיבה לא היה תשמיש בטבע לשום נמצא, אף לבעלי חיים הבלתי מדברים ובלתי בעלי שכל [רש"י בראשית ח, א]. כי כל הנמצאים נמשכים אל סדר המציאות הראוי מצד הסדר הכללי שבהם. ובשעת המבול, שהיה העולם נפסד... אין שני הפכים נמצאים יחד להיות עוסק זה בהויה [ראה לעיל פ"א הערה 21] ועתה זמן ראוי אל הפסד... כי בודאי רשע הוא העורב, שכל אשר יצא מן סדר המציאות נקרא 'רשע'". וידיעת ההפכים - אחת [ראה לעיל פ"א 108]. ומתוך היסוד הקובע שמי שאינו נמשך אחר הסדר נקרא "רשע", אתה למד שהנמשך אחר הסדר נקרא "צדיק" ובעל זכיות. (141) ב"ר א, א "היה הקב"ה מביט בתורה ובורא את העולם". וזה יסוד נפוץ בספרי המהר"ל. ולדוגמה, בנתיב התורה פ"א [א, ג.] כתב: "התורה היא סדר האדם באיזה מעשה יהיה נוהג... וזה ענין התורה. וכמו שהתורה היא סדר האדם, כך התורה היא סדר של העולם, עד שהתורה היא סדר הכל... וזה שאמרו במדרש שהיה מביט בתורה וברא את עולמו. ר"ל שהתורה בעצמה היא סדר הכל". וכן הוא בדר"ח פ"ג מי"ד [קמו:], שם פ"ה מכ"ב [ערה.], גבורות ה' פ"ע [שכב.], תפארת ישראל פס"ב [קפז:], נצח ישראל פי"א הערה 147, באר הגולה באר הרביעי [סט.], ועוד ועוד. (142) פירוש - זכות גדולה היא לאדם להיות נמשך אחר סדר העולם, שהרי כל ענין התורה הוא שעל ידה נעשה סדר העולם. הרי שהנמשך אחר סדר העולם נמשך אחר מדריגת התורה. (143) כמבואר בהערה 137. וכבר נתבאר הרבה פעמים בפרק זה שענין התשובה הוא שהאדם חוזר להתחלתו [ראה הערה 62], ולכך "התשובה היא שהנמצאים שבים אל הש"י כמו שנמצאו ממנו". (144) פירוש - בעל התשובה מצטרף במעשה התשובה שלו לסדרו של עולם; כשם שהעולם נברא מה', ולבסוף חוזר אליו יתברך, אף בעל התשובה עובר בדיוק באותו מהלך. ולהלן בפרק ד יבאר כיצד התשובה שייכת לעולם בעצם, ולא במקרה. וראהשם הערה 70. (145) משא"כ צדיק מעיקרו, "שהוא עם השם יתברך" [לשונו למעלה, ושם הערה 116], ומעולם לא הוצרך לשוב אל ה', כי מעולם לא התרחק מה', ולכך אין הוא נכלל ב"סדר העולם", המחייב שהמתרחקים לבסוף ישובו אליו יתברך. נמצא, שדוקא מפאת העוונות של בעל התשובה, נכלל מעשה התשובה שלו בגדר "סדר העולם", אשר מחייב שכל המרוחקים מה' יחזרו אליו לבסוף, ולכך הזדונות נעשים לשגגות. (146) כמבואר בהערה 129. (147) כמבואר בהערה 138, שקיום העולם אפשרי רק עד כמה שהוא קשור ודבוק בה'. (148) "וזה עצמו זכות האדם כאשר האדם נמשך אחר סדר העולם אשר סידר השם יתברך" [לשונו למעלה, ושם הערה 142].
(149) ועפ"י דברים אלו יובן היטב מאמר חכמים [נידה ל:], שדרשו שם על הפסוק [ישעיה מה, כג] "כי לי תכרע כל ברך תשבע כל לשון" - "'כי לי תכרע כל ברך' זה יום המיתה... 'תשבע כל לשון' זה יום הלידה'". ולכאורה תמוה, מדוע הוזכר תחילה בפסוק יום המיתה ["כי לי תכרע כל ברך"], ורק לאחריו הוזכר יום הלידה ["תשבע כל לשון"], וזהו שלא כסדר הימים האלו [קושית המהרש"א שם בח"א]. אמנם בח"א שם [ד, קנט.] כתב: "ענין השבועה שהאדם ידבק נשמתו בו יתברך... כי כל שבועה הוא הדביקות בשמו, שנאמר [ר' דברים י, כ] 'ובשמו תשבע ובו תדבקון', ותרגם בזה 'בשמו תשבע' 'ובשמו תקיים'. והנה האדם מקוים בו יתברך, וזהו השבועה שלא יהיה סר מן השם יתברך... ומביא הפסוק 'כי לי תכרע כל ברך תשבע כל לשון'. ואמר 'כל ברך' זה יום המיתה, שהאדם כורע ומשתחוה לפני בוראו. כי מצד המיתה נראה שהאדם עלול... כי ע"י המיתה נראה כי האדם הוא עלול אל הש"י... ולפיכך נקרא המיתה כריעה והשתחויה לפני השי"ת". הרי שיום המיתה הוא היום שהעלול חוזר אל עילתו, ולכך הוא מוגדר כהשתחויה לפני ה'. "כי לכך נקרא יום המיתה 'כריעה', שהאדם בטל חיותו ושב אל העילה, שהכורע יש לו נפילה על ברכיו, ומוסר עצמו אל אשר כורע אליו". [לשונו בנתיב העבודה פ"י (א, קח:)]. והרי רק משום שלבסוף חוזר העלול אל עילתו, זוכה האדם קודם לכן לקיומו, וכפי שנתבאר כאן. ולכך מובן מאוד סדר הפסוק [המזכיר יום המיתה קודם ליום הלידה]; כי סופו מוכיח על תחילתו. החזרה הסופית של העלול לעילתו היא היא המאפשרת את קיום האדם ביום לידתו. ודו"ק. וראה להלן פ"ג הערה 79. (150) בברכות ח. אמרו "לעולם ישלים אדם פרשיותיו עם הצבור שנים מקרא ואחד תרגום... שכל המשלים פרשיותיו עם הצבור מאריכין לו ימיו ושנותיו". ובתפארת ישראל פי"ג [מה.] כתב לבאר: "שיש לתורה ג' מדרגות... המדריגה השלישית הוא שיש בתורה דברים המורים על עולם הבא... וזהו שאמר 'כל המשלים פרשיותיו שנים מקרא ואחד תרגום מאריכין לו ימיו ושנותיו'. כי מן העולם הבא ששם אריכות ימים ושנים באים לו אריכות ימים ושנים". הרי שמהמדריגה העליונה מגיעה אריכות ימים ושנים. ובנתיב העבודה פי"ג [א, קיח:] כתב: "כי שנים מקרא ואחד תרגום הוא כנגד ג' עולמות; כי התורה היא מעולם העליון... ומפני כי התורה היא באה מעולם העליון אל העולם התחתון, ולכך חייב להשלים פרשיותיו עם הצבור שנים מקרא ואחד תרגום". וקודם לכן [שם פ"ח (א, קא.)] כתב: "מאריכין לו גם כן ימיו ושניו... כי מן נצחית של השי"ת והאריכות שלו, נותן לו לאדם גם כן אריכות כפי מה שאפשר". ובנתיב האמונה פ"א [א, רו:] כתב: "כל העונה 'אמן' מאריכין לו ימיו ושנותיו' [ברכות יז.], כי האמונה מגיע עד אין קץ וסוף, ולכך יש לו להאריך במלת 'אמן', ומאריכין לו ימיו ושנותיו, כי משם אריכת הימים". (151) בגבורות ה' פ"ע [שכב.] הביא את דברי הגמרא הללו [נדרים לט:] שהתשובה נבראה קודם העולם. וכתב לבאר: "כי ההתחלה שחוזר עליו בעל תשובה, צריך שיהיה התחלה פשוטה נבדלת לגמרי. כי ההתחלה שאינה פשוטה אינה נבדלת מן החטא. שכל דבר שאינו פשוט והוא מורכב, הוא גשמי, והגשמי שייך בו החטא. ובעל התשובה צריך שיהיה נבדל מן החטא... רק בשביל התחלה הפשוטה הנבדלת, שאין שייך בה חטא לגמרי... ולפיכך אי אפשר שיהיה התשובה באדם בכח התחלה גשמית... כי בכח אותה התחלה לא היה כאן הבדל מן החטא. אלא בכח התחלה אלקית בלתי גשמית והיא פשוטה. ולכך מדריגת התחלה הזאת קודם שנברא העולם, ובאותה התחלה הפשוטה כח התשובה להיות נבדל מן החטא". והובא לעיל פ"א הערה 131, וכאן הערה 90. ועוד אודות שהתשובה באה ממדריגה עליונה - ראה לעיל הערה 108, ולהלן פ"ג הערה 31. (152) לשונו בח"א לשבת לב: [א, כב:]: "ויש לדעת, כי האדם כאשר מקיים המצוה יש לו דביקות בו יתברך, והדביקות בו יתברך גורם אריכת ימים בודאי".
(1) "מקבל הימנו פיוסים" [רש"י שם]. (2) "ונשלמה פרים שפתינו - במקום פרים" [רש"י שם]. (3) "נדבה - מקובלת ברצון יותר מחובה" [רש"י שם]. (4) לשונו בנתיב העושר פ"ב [ב, רכז:]: "העושר הוא דבר גשמי, וכל דבר שהוא גשמי הוא תחת הזמן ותחת השינוי. ולכך אמרו במדרש [במד"ר כב, ח] שנקראו 'מעות', כלומר מה הדבר נחשב, שהוא לעת מה, ואינו דבר תמידי. וכך אמרו [שבת קנא.] גלגל שחוזר בעולם [העניות], כלומר העושר הוא דבר גשמי והוא תחת הזמן". ובח"א לסוטה מט. [ב, פח.] כתב: "החכמים, אשר מצד תורתם אין ראוי להם העושר, אשר הוא מדריגת עולם הזה הגשמי". ובאור חדש [סה.] כתב: "הצדיק מוכן לחכמה ודעת... אינו מוכן לקנינים גשמיים, הוא העושר... רק הרשע שהוא גשמי מוכן לעושר". ובח"א לנדרים לח. [ב, יב:] כתב: "מדריגת העושר פסולת של תורה, וכמו שאמרו [פסחים נ:] עושר וכבוד בשמאלה. כי העושר אינו רק קנין גשמי, אבל התורה היא קנין אלקי שכלי". (5) לשון הרמב"ם הלכות יסודי התורה פ"א ה"ח "הרי מפורש בתורה ובנביאים שאין הקב"ה גוף וגוייה, שנאמר [דברים ד, לט] כי ה' אלקיכם הוא אלקים בשמים ממעל ועל הארץ מתחת, והגוף לא יהיה בשני מקומות. ונאמר [דברים ד, טו] 'כי לא ראיתם כל תמונה'. ונאמר [ישעיה מ, כה] 'ואל מי תדמיוני ואשוה', ואילו היה בעל גוף היה דומה לשאר גופים". (6) יסוד נפוץ בספרי המהר"ל. ולדוגמה, בח"א לערכין טו. [ד, קלב:] כתב: "הדבור הוא שכלי, כי אין אל הבעל חי הדבור, רק האדם שהוא שכלי יש לו הדבור". ועיי"ש, כי מאריך לבאר יסוד זה. ובגבורות ה' פס"ד [רצא:] הביא את הפסוק [תהלים קטו, ה] "פה להם ולא ידברו עינים להם ולא יראו וגו'", וכתב לבאר: "וזכר חסרונם [של הפסלים], מתחיל בגדול ובקטון כלה. מתחיל בתחילה בדבר שהוא החשוב יותר, והוא הדיבור שלא נמצא רק לאדם, ולא למין בהמה. ומפני זה חשוב [האדם] על הכל, והוא קרוב אל השכלי יותר. ולפיכך הולד לא יוכל לדבר בעת שנולד, מפני שאינו בן דעת. ואח"כ זכר העינים, שהוא הראות שהוא כח בלתי גשמי אחר הדבור", ועיי"ש עוד שמאריך בזה. ועוד אודות שדיבור הוא שכלי [ולכך התינוק אינו מדבר], ראה דרוש עה"ת [י:], ובגבורות ה' פכ"ח [קיב:]. ובח"א לגיטין נז. [ב, קיז:] כתב: "כי הלשון, שהוא אל הנפש המדברת, אשר היא שכלית, הוא מחריב בית המקדש שהוא קדוש. ולכך א"י הקדושה חרבה בשביל לשון הרע, וכן ביהמ"ק, שהוא קדוש, פועל בהם הלשון. כי הדבור אל האדם שהוא שכלי, ולכך על ידי זה חרב הבית, ואין כאן מקום זה, ונתבאר בערכין [טו.] דבר זה, ועוד בשאר מקום". וראה להלן פ"ה הערה 85. (7) וכל דבר מתפייס בהתאם לענינו; הרוחני מתפייס מהרוחני, והגשמי מתפייס מהגשמי. ומעין זה כתב בגו"א שמות פי"ח אות כו, וז"ל: "כי כל דבר הוא נהנה לפי מה שהוא; הגוף נהנה ממה שהוא שייך לו להתפרנס מדבר הגשמי, אבל תלמיד חכם במה שהוא שכלי, הנאתו הוא מהמתיחס לשכל, שהוא כמו שהעין הוא נהנה כאשר יראה ויביט דברים נאים וצורות משובחות שהם נאים לעין, כך עין השכל גם כן נהנה בראות הזיו וההוד מן השכינה, שזהו הנאת השכל" וראה להלן פ"ח הערה 33. ובגו"א בראשית פ"א אות נב [ד"ה ואל] כתב: "האדם הטבעי הגשמי הוא ניזון בדבר חומרי גופני גשמי... וכך ניזון הרוחני לפי ענין שלו, ר"ל שמקבל קיום ופרנסה, וזהו האכילה והשתיה של דבר רוחני". ובנתיב העבודה פי"ז [א, קל.] כתב: "ויש לך לדעת כי האדם צריך לפרנסה, הן פרנסת הנפש, הן פרנסת הגוף. פרנסת הגוף - היא מזונות הגשמי. ופרנסת הנפש היא התורה, שנקרא לחם, כדכתיב [משלי ט, ה] 'לכו לחמו בלחמי', ולכך כאשר הוציא הש"י את ישראל ממצרים... היה מפרנס אותם במן, שהוא פרנסת הגוף, ואח"כ נתן להם התורה מיד, שהיא פרנסת הנפש". וכן כתב בנתיב התורה פ"ח [א, כד:]. (8) לשונו בבאר הגולה באר הרביעי [נח:]: "השם יתברך, אשר הוא מחויב המציאות, רחוק ממנו דבר שהוא במקרה. כי הוא יתברך מחויב המציאות, והמקרה אין לו מציאות כלל, רק במקרה קרה... כי מציאותו דבר מקרה, ואין לו מציאות אצל השי"ת, שהוא מחויב המציאות". ומעין זה כתב בח"א לב"מ פו. [ג, מה.]. ובח"א לשבת פח: [א, מו.] כתב: "הדבר שהוא מסודר אינו במקרה. כי המקרה אינו מסודר, שכך נקרא 'מקרה' מלשון קרי ובהזדמן". וכן כתב בנצח ישראל ר"פ מ: "המקרה אינו מסדר המציאות", וראה שם הערה 11. ושם בפרק א [ד"ה ורמזו חכמים] כתב: "כי הוא יתברך המסדר המציאות, אי אפשר שיבוא מאתו דבר יוצא מן הסדר", וראה שם הערה 39. וממילא לא שייך שימצא "מקרה" אצל הקב"ה. ובח"א לסוטה מט. [ב, פט:] כתב לגבי מעשרות בזה"ל: "כי העשירי אשר הוא מפריש הוא נגד העצם שהוא עיקר... כי העצם הוא אחד, וט' מקריים. וציוה הש"י שהאדם יקח ט' חלקים, וחלק אחד יתן אל הש"י, לומר המקריים, שאינו עיקר, שייכים לאדם. אבל אל הש"י, שהוא עיקר שייך העשירי, אשר הוא נגד העצם והעיקר". וראה הערה 44, ולהלן פ"ה הערה 32. (9) כי הפיוס שמדובר עליו הוא פיוס דרך תשובה, וכלשון הפסוק שהובא בגמרא "קחו עמכם דברים ושובו אל ה'". ומדתו יתברך היא לקבל את השבים, וכפי שנתבאר בארוכה לעיל פרק א. ושם בסוף הפרק כתב: "כי זהו מדת השם יתברך שהוא מקבל כל הנמצאים שהם שבים אליו". וראה שם הערה 143, שהובאו שם שני טעמים לכך שמידת הקב"ה היא לקבל את השבים. וכן הוא להלן הערה 57. (10) לשונו בגבורות ה' פמ"ז [קצג:]: "המלך... אי אפשר לו בלא עם אשר מלכותו עליהם, ואם אין עם, על מי ימלוך". ובאור חדש [סז:] כתב: "כי המלך מצד מלכותו הוא מבקש עבדים וממשלה עליהם, שאין מלך בלא עם". ובתפארת ישראל פכ"א [סה.] כתב: "שאין השי"ת מלך על יחיד, שאין מלך בלא עם". ובדרוש על התורה [כז.] כתב: "אם עם אין כאן, מלך אין כאן, כי אין מלך בלא עם". (11) פירוש - כאשר אדם עושה תשובה, ומונע בכך את כליונו, הקב"ה מחזיק לו טובה על כך, משום שהתשובה מאפשרת את המשך מלכותו יתברך בעולם. וראה לעיל פ"א הערה 43, שהובא שם הפסוק "החפוץ אחפוץ מות רשע נאום ה' אלקים הלא בשובו מדרכיו וחיה" [יחזקאל יח, כג]. (12) כי זהו ענין התשובה, וכמבואר לעיל פ"א הערות 66, 69, 119. (13) וראה לעיל פ"א הערות 28, 77, שיסוד זה הוזכר שם. (14) לשונו של הפחד יצחק, יוה"כ, מאמר יט, אות ג: "חידוש נפלא מצינו למהר"ל בספר הנתיבות שלו, בנתיב התשובה. הדברים של המהר"ל נאמרים כפירוש לסוגיא דיומא... ולא עוד אלא שמעלה עליו הכתוב כאילו הקריב פרים... שמא תאמר פרי חובה, ת"ל ארפא משובתם אוהבם נדבה... ועדיין התמיה קיימת, מה הוא המהלך המזכה את בעל התשובה, שעבודת התשובה שלו תתקבל בעודף רצון של נדבה, ולא כקיום חובה. הלא אין לך חובה יותר גדולה מאשר חובת התשובה לאדם החוטא. וברור שבכדי לתרץ את התמיה הזו, בא כאן המהר"ל בהוספת דברים. וזה לשונו של המהר"ל [ומביא את דברי המהר"ל שלפנינו]... הדיבור הזה בוקע רקיעים. אי אפשר להפריז בגודל החידוש ובעומק הרבותא של הדיבור הזה. הגע עצמך; אדם כשר מישראל עושה מצוה, הרי הוא נחשב כאדם הפורע חובו... ואילו אדם החוטא, החוזר מחטאו ועושה מצוה, הרי זה נחשב כאדם העושה הרבה יותר מן המוטל עליו, וכאילו נדבה רוחו אותו להמציא לעצמו מעשים טובים אשר מעולם לא נתחייב בהם. אתמהה. ועל כרחך אתה אומר, כי נבואה זו האומרת 'אוהבם נדבה' גילתה לנו חידוש מיוחד בחסד התשובה... מצד אחד, אין לך חובה יותר גדולה ויותר חמורה המוטלת על האדם מאשר חובת עשיית תשובה... ומצד שני כל מצוה המתקיימת בכחה של תשובה, הרי כנדבה היא נחשבת. המבטל את התשובה הרי זה מבטל חובתו. ואילו המקיים את התשובה הרי הוא מביא נדבתו... כלומר, מכיון דעבודת התשובה היא עבודה של התחדשות ושינוי מן הקודם [ראה לעיל פ"ב הערה 62], הרי השינוי והתחדשות הקיום יוצרים הם את התחדשות ההתחייבות. הקיום וההתחייבות של אותו קיום בבת אחת הם חלים. כאילו הקיום הוא הוא שיוצר את ההתחייבות, ואין כאן התחייבות הקודמת לחיוב. וכל זה הוא כי מכיון שהקיום הוא מחודש, הרי הוא נחשב התחלה, ואין שום דבר הקודם להתחלה... ומפני כן, כשבאה הנבואה וגילתה לנו כי בעל תשובה זוכה שעבודתו תתקבל בעודף הריצוי של קבלת נדבה, הרי אנו תופסים בזה את גודל כוחה של תשובה להשיב את בעליה לנקודת ההתחלה... המפקיעה את בעליה מכל ענין קדום ממנה. וכל קיום שאין לו התחלה של התחייבות הרי הוא בודאי קיום נדבה. וזה הוא שהנבואה אומרת על בעלי תשובה 'אוהבם נדבה'". וראה להלן פ"ד הערה 16. (15) ויק"ר ז, ב, וילקו"ש תהלים רמז תשסו. (16) הובא לעיל פ"א, מציון 64 ואילך. וז"ל שם: "ובמדרש... זבדי בן לוי ורבי יוסי בן פטרס ורבנן; חד אמר, אמר דוד לפני הקב"ה, רבונו של עולם, אם תקבלני בתשובה, יודע אני ששלמה בני בונה בית המקדש, ומקריב כל קרבנות שבתורה, מן הדין קריא [תהלים נא, פסוקים יט, כ] 'זבחי אלקים רוח נשברה היטיבה ברצונך וגו' אז תחפוץ זבחי צדק'. וחורנא אמר, מנין לעושה תשובה שמעלין עליו כאילו עלה לירושלים ובנה בית המקדש ומזבח והקריב כל קרבנות שבתורה, שנאמר 'זבחי אלהים רוח נשברה'. אמר רבי אבא בר יודן, כל שפסל בבהמה - הכשיר באדם, עד כאן". (17) פרק א, ד"ה ופירוש זה, וד"ה ואחר סבר. (18) לשונו שם בפ"א: "כי מי שיש לו לב נשבר ונדכא, דבר זה נחשב כאילו מקריב עצמו אל השם יתברך, שהרי זובח רוחו ונשמתו. ולכך אמר דוד... שהיה מקריב עצמו בתשובה אל השם יתברך". וראה שם הערות 66, 67, 68. (19) "מתיחס אלי" פירושו כאן - אשר מתיחס אלי, וכמו שמבאר. (20) כמבואר לעיל פ"א הערה 70, שהבן מורה על פנימיות האב. ובגו"א בראשית פמ"ט אות כד כתב: "וידוע כי האב והבן מתיחסים ביחד", ושם מאריך לבאר יסוד זה. והמיוחד באברהם אבינו שלא היתה לו שום התיחסות לתרח, לעומת שאר בני אדם המתיחסים לאבותיהם, וכמבואר בגו"א בראשית פי"א אות יט, ד"ה ויש. (21) וזה לשון המדרש שוחר טוב פרק ל: "אמר לו הקב"ה [לדוד], חייך אע"פ שאתה מת, אין שמך זז מתוך ביתי לעולם, אלא על כל קרבן וקרבן מזכירין אותך, ואומרים שירים משלך... ולא עוד, אלא אמר הקב"ה, הואיל ואתה חשבת לבנות בית המקדש, אע"פ ששלמה בנך בונה אותו, על שמך אני קורא אותו ואני כותבו, שנאמר [תהלים ל, א] 'מזמור שיר חנוכת הבית לדוד', 'לשלמה' אינו אומר, אלא 'לדוד'". הרי שהבית מתיחס לדוד, וכן בכל קרבן וקרבן תהיה התיחסות לדוד. ולפי דברי המהר"ל כאן, התיחסות כפולה זו [של הבית ושל הקרבנות] מחוורת היטב. (22) התנא הראשון במדרש. ובא לבאר במה נחלק התנא הראשון על התנא השני במדרש, שהתנא השני אמר "מנין לעושה תשובה שמעלין עליו כאילו עלה לירושלים ובנה בית המקדש ומזבח, והקריב כל קרבנות שבתורה". (23) ומכך משמע שהחוזר בתשובה כאילו הקריב את עצמו לה', וכמבואר בהערה 18. (24) התנא השני במדרש. (25) פירוש - המקדש והמזבח וירושלים מקבילים לכוחות האדם, וכנגד כוחות האדם הם נמצאים, וכמו שיתבאר. (26) פירוש - הואיל ובעל התשובה עצמו נחשב לקרבן, ובנוסף לכך האדם כולל בתוכו את ירושלים המקדש והמזבח, א"כ אין כאן שום מניעה מלומר שמונח בתשובה שלו כל הדברים הנצרכים להקרבת קרבן, והם; עליה לירושלים, בנין בית המקדש והמזבח, והקרבת הקרבנות. ואודות שהאדם כולל בתוכו את המקדש מזבח וירושלים, דברים אלו מבוארים היטב בנצח ישראל פ"ד [ד"ה ועוד], וז"ל: "דע, כמו שיש חלופי נבראים הרבה בעולם, ובחר באדם לעבדו בפרט, והוא נבחר מכל אשר הוא על הארץ. כך המקומות מן העולם הם הרבה בעולם, ובחר במקום אחד מיוחד, הוא המקדש. וכמו שנתן הנשמה אל האדם, שהוא ניצוץ כבודו יתברך, כך הזריח השם יתברך במקדש את כבודו ואורו. ולפיכך היכל הקודש, שהוא מקודש אל ה', מתדמה לגמרי אל היכל האדם, אשר שם כבוד הנשמה. ודבר זה רמזו חכמים ז"ל גם כן במה שאמרו [ברכות לג.] כל אדם שיש בו דעת כאילו נבנה בית המקדש בימיו, וזה נתבאר במקום אחר באריכות ראה לעיל פ"א הערה 72]. ויש בהיכל האדם ג' מחנות, ובכל אחד קדושה; הכח האחד הוא בכבד, ונקרא כח טבעי, וממנו כחות ידועות, כח הזן והמגדל והמוליד, ודבר זה ידוע למי שעיין בדברים אלו. מחנה שניה הוא בלב, כח מיוחד, וממנו כמה דברים, דהיינו נקימה ונטירה ושנאה וכמה דברים. מחנה שלישית היא במוח, וממנה המחשבה והזכרון והדעת. ואל זה נמשך צורת המקדש, שהיו גם כן בבית המקדש ג' מחנות; מחנה ישראל, מחנה לויה, מחנה שכינה. מחנה ישראל היא ירושלים. מחנה לויה - הר הבית, כי שם נקרא מחנה לויה. מחנה שכינה - העזרה וההיכל וקדש וקדשים. ודע, כי במוח יש ג' חדרים מחולקים, ששם ג' כוחות מחולקים... וכנגד זה מחנה שכינה נחלק לג' חלקים; העזרה, ששם מזבח החיצון. והיכל, ששם היה מזבח הפנימי, מנורה ושלחן. וקודש הקדשים, ששם היה הארון [שמות כה, כב]". (27) ולעיל פ"א [ד"ה ואחר סבר] כתב גם כן שהאדם נחשב כמו בית המקדש, אך ביאר באופן אחר כיצד מונח בתשובה שלו בנין המקדש, וכלשונו: "כי האדם עצמו נחשב כמו מקדש... ואם חטא טימא בית המקדש הזה... [וכאשר] חוזר בתשובה, כאילו בנה בית המקדש מחדש", וראה שם הערה 72. (28) כן היא הגירסא בעין יעקב. ובגמרא איתא "היה רבי מאיר אומר". ודרכו של המהר"ל להביא כגירסא שבעין יעקב, וכמבואר בפ"ב הערה 17. (29) "ארפא משובתם של רבים לפי ששב אפי מן היחיד" [רש"י שם לפי הגהות הב"ח]. (30) "על העולם" - במדריגה שהיא מעבר ומעל למדריגת העולם. (31) לשונו לעיל ס"פ ב: "התשובה נבראת קודם שנברא העולם, שמזה תדע ותבין כי מצד התשובה הוא במדריגה העליונה", וראה שם הערה 151. ובח"א לע"ז ד: [ד, כט:] כתב: "ומדריגה זאת [של תשובה] היא למעלה מן העולם הזה. ובשביל כך אמרו... שהתשובה נבראת קודם שנברא העולם... כי התשובה היא על העולם". (32) לשונו בח"א לשבת קלח: [א, עב.] כתב: "שער העליון, הוא שער החמשים". ובר"ה כא: אמרו "נ' שערי בינה נבראו בעולם, וכולן ניתנו למשה, חסר אחת, שנאמר [תהלים ח, ו] 'ותחסרהו מעט מאלקים'". ובח"א שם [א, קכב.] כתב: "השער החמשים הוא נגד היובל, שהוא קודש קדשים... כי הבינה היא קודש קדשים, כמו היובל... שהוא חירות... שהוא יציאה לחירות, וזהו ענין שער החמשים... ולכך מ"ט שערי בינה הם שייכים לאדם... אבל שער החמשים הוא אל הש"י בעצמו". והנה "תשובה אתקרי בינה" [זוה"ק ח"א עט:], ו"מצות תשובה דא איהי בינה" [זוה"ק ח"ג קכב.], וכמובא לעיל פ"ב הערה 108. ולכך מצות תשובה שייכת לשער החמשים. וכן ראה לעיל פ"ב [ד"ה אמר] אודות השייכות שבין תשובה ליובל וחירות. (33) נראה כוונתו על פי דברים שכתב בתפארת ישראל פל"ט [קיט.], בביאור דברי חכמים [שבועות לט.] "כל עבירות שבתורה נפרעין ממנו, וכאן [בחטא שבועת שוא] ממנו וממשפחתו... ומכל העולם", וכתב לבאר שם: "כי מאחר שחטא בשם, אשר שמו אינו חל על האדם הפרטי... כי השם יתברך מייחד שמו על הכללי, לא על הפרטי. ודבר זה מפני כי השם הוא המהות השכלי, אשר אין השכל פרטי, רק כללי. ולכך בחטא הזה נפרע ממנו וממשפחתו ומכל העולם, כמו ששמו יתברך הוא בכל העולם". והואיל ונתבאר בהערה הקודמת ששער החמשים הוא אל הש"י בעצמו, הרי מן הנמנע הוא ששער זה יפתח רק ליחדי-פרטי, ובע"כ שהשער נפתח לעולם כולו. וכשם שבמידת הפורעניות [בשבועת שוא] מצינו שהעולם כולו נענש על ידי היחיד החוטא בדבר שכלי, כך בדיוק נמצא במידה טובה, שהעולם כולו זוכה למחילה על ידי היחיד העוסק בתשובה. (34) יש להעיר, כי בתפארת ישראל פמ"ח [קמז:] כתב: "אדם פרטי, על ידו לא היה נמצא התשובה בכל העולם", ועפי"ז ביאר שם מדוע רק דוד המלך מסוגל לפתוח פתח של תשובה בעולם [ע"ז ד:]. וצ"ע. וראה להלן פ"ד ד"ה ובפרק קמא. (35) "מתוך שדומה מכל וכל לזמן שנכשל בו כבר, יצרו מתגבר עליו, ואומר לו ראה פלונית ואותו מקום ואותו פרק הוא, קום עשה מה שעשית כבר" [רש"י שם]. (36) "שלא נתגלה עונו" [רש"י שם]. (37) "טוב לו שיודה ויתבייש, ולא יכפור בו" [רש"י שם]. (38) "לא יגלה חטאו, וכבוד השם הוא, שכל מה שאדם חוטא בפרהסיא מיעוט כבוד שמים הוא" [רש"י שם]. (39) "יגלה לרבים שיבקשו ממנו שימחול לו" [רש"י שם]. (40) בתמיה, כי זה לא מסתבר שתשובתו של אדם תהיה תלויה באחרים. (41) לשון הרמב"ם בהלכות תשובה פ"ב ה"ב: "ומה היא התשובה, הוא שיעזוב החוטא חטאו... וכן יתנחם על שעבר... ויעיד עליו יודע תעלומות שלא ישוב לזה החטא לעולם". וראה פחד יצחק יוה"כ, מאמר לה, אות ג, שהביא שם את דברי המהר"ל האלו. (42) שלא נמחל להם אלא רק מעבירה רביעית ואילך. (43) שמא אין נמחל לו אף קודם לפעם הרביעית. (44) לשון רש"י באיוב שם "פעמיים שלש מייסרו על עונותיו... שלא להשחיתו, ואם יותר יכעיס לפניו ידאג מן גיהנום ומן המיתה, שנאמר [עמוס א, ג] 'ועל ארבעה לא אשיבנו'". ולשון רש"י בעמוס שם: "על שלשה פשעי וגו' דכתיב 'הן כל אלה יפעל אל פעמים שלש עם גבר'... כבר נהגתי עמהם כמדותי לוותר להם ג' פעמים... 'ועל ארבעה לא אשיבנו' על פשע רביעי אין עלי עוד להשיבו ריקם מלהשיב לו גמול". והרד"ק שם כתב: "כי האל יתברך לא יעניש האדם על עון ראשון שני ושלישי, כי זה ממדותיו שהוא 'נושא עון ועובר על פשע' [מיכה ז, יח], ואמר אליהוא [באיוב שם] 'הן כל אלה פעל אל פעמים שלש עם גבר', וברביעית יענישו". וראה רש"י סנהדרין ז. ד"ה אתרי שכתב: "אם עובר אדם עבירה פעמים ושלש ולא באה עליו פורענות אל יתמה... וסופו ללקות באחרונה". (45) כפי שכתב בתחילת הפרק: "שכל דבריו של בשר ודם נמשכים אחר המקרה בלבד", וראה הערה 8. (46) וכמבואר בגו"א בראשית פי"ח אות סא, שם פכ"א אות כד, ושם פמ"ג אות כז. (47) כי המקרה אינו דבר עצמי לאדם, אלא דבר שנתווסף על האדם [גו"א בראשית פ"ב הערה 98, שם במדבר פט"ו הערה 138, גבורות ה' פ"ע (שכ.), ועוד]. וכלשונו בסוף דרשת שבת תשובה [פג:]: "ואין ספק שהחטא הוא תוספת על האדם... ובקל הוא מעבירו... כי אין החטא, שהוא תוספת עליו, מתחבר עמו". אך כאשר שנה בחטא, נעשה החטא מחובר אל האדם, ושוב אין כאן מהלך של מחילה. ובגו"א במדבר פכ"א אות לג [ד"ה ומפני] כתב: "שכל... מקרה... אפשר להסתלק ממנו ולהיות נפרד ממנו מן דבר שהוא נוסף עליו, כי תוספת הוא", וראה שם הערה 146. וכן הוא להלן פ"ה הערה 11 ופ"ח הערה 18. (48) וקודם לכן אמרו שם "עבר על עשה, ושב, אינו זז משם עד שמוחלין לו, שנאמר [ירמיה ג, כב] 'שובו בנים שובבים'". ופירש רש"י שם "שובו בנים - ומיד ארפא, למדת שיש עבירה שמכפרת בתשובה לבדה". (49) "למדת שיש עבירה שצריכה יום הכפורים" [רש"י שם]. (50) "למדת שיש עבירה שצריכה יסורין, ומסתברא הקל לקלה והחמור לחמורה" [רש"י שם]. (51) "חוטא ומחטיא אחרים" [רש"י שם]. (52) "אמר הנביא באזני אמר הקב"ה אם יכופר העון עד תמותון, למדנו שיש עבירה שאין לה כפרה אלא במיתה" [רש"י שם]. (53) כמבואר לעיל פ"ב [ד"ה אמנם עיקר]: "כי התשובה מה שהוא שב אל השם יתברך בכל לבבו ובכל נפשו... כי התשובה היא שהנמצאים שבים אל השם יתברך". וראה שם הערה 137. (54) "רק" בלשון המהר"ל הוא כמו "אלא". (55) פירוש - העובר על מצות עשה נמנע מעשית טוב, אך אין במעשיו משום עשית הרע. העדר טובה - איכא, אך עשית פגם ונזק - ליכא, וכמו שיתבאר בסמוך. (56) יש בדברים אלו הד לדבריו בתפארת ישראל פ"א [ח:] אודות זיקת האדם למצות, וז"ל: "אי אפשר שלא יהיו פעולות אשר הם מתיחסים אל נפשו אשר יש לו נפש אלקית. ואם כן נשארה השאלה, איזה הם הפעולות המיוחדות לו המתיחסות אל מעלתו במה שיש לו נפש שכלי. לא ישאר לומר רק כי הפעולות המתיחסות אל מעלת נפשו הם הפעולות האלקיות, והם מצות התורה, והם הם מיוחדים אל האדם לפי מעלת נפשו האלקית. ודבר זה בודאי הם פעולות המיוחדות אליו וראוים לו". ושם פתח את פרק ב [י.] בזה"ל: "התבאר לך כי הפעולות האלקיות, שהם מצות התורה, הם ראוים לאדם לפי מדריגת נפשו האלקית שהיא בקרבו". וזהו שכתב כאן "המצות שראוי לאדם". (57) כמבואר לעיל פ"א הערה 143 שישנם שני טעמים מדוע התשובה ראויה להתקבל; (א) הקב"ה משתמש בכלים שבורים. (ב) הכל ראוי לשוב אל ההתחלה. והוזכר כאן בהערה 9. (58) וא"כ התשובה היא תיקון המעוות שיש בעבר על מצות עשה; כנגד מה שהעובר נמנע להתקרב אל ה', באה התשובה ומביאה אותו אל ה'. וכפי מידת משובתו - מידת תשובתו. (59) והראיה, שפעמים מחמת החטא יפסל לעדות, ועל כך נאמר [שמות כג, א] "אל תשת ידך עם רשע להיות עד חמס". ולשון הרמב"ם בהלכות עדות פ"י ה"ב הוא: "אי זהו רשע, כל שעבר עבירה שחייבין עליה מלקות זהו רשע ופסול", ושם מאריך לבאר פרטי דין זה. והרי לפני שחטא היתה לו חזקת כשרות [רמב"ם הלכות קדוש החודש פ"ב ה"ב], והיה נאמן להעיד [רמב"ם הלכות יסודי התורה פ"ז ה"ז]. (60) לשונו לעיל פ"ב [ד"ה ומה שאמר]: "ומה שאמר [שבת קנג.] וכן אמר שלמה [קהלת ט, ח] 'בכל עת יהיו בגדיך לבנים ושמן על ראשך אל יחסר'. נראה שאמר זה שלמה כנגד בני אדם שחטאו בעשה, ולא תעשה. כי האדם החוטא בלא תעשה, הוא מתעב עצמו בעבירות, ונקרא שבגדים שלו מלוכלכים בצואה הרבה. ומי שלא קיים מצות עשה, לא נקרא שבגדים שלו מלוכלכים בחטא וצואה, שהרי לא עשה דבר. רק שנקרא שחיסר עצמו מן הקדושה העליונה, הם המצות. וזה נקרא 'שמן מעל ראשך אל יחסר'. וזה כי השמן בו מקדשים את האדם עד שהוא קדוש, ועל ידי שמקיים המצות עשה נקרא שהאדם מקבל תוספות קדושה. ולפיכך אמר הכתוב שהאדם ירחץ את בגדיו שלא יהיה בהם לכלוך חטא. ואל יהא חסר מן הקדושה העליונה, היא קדושת המצות. ואין זה בלא זה, כי צריכים שניהם; ללבן בגדיו שלא יהיה בהם לכלוך חטא, ויהיה לו קדושת המצות. ודבר זה מבואר. ומפני כך אמר הכתוב בזה הלשון 'בכל עת יהיו בגדיך לבנים ושמן על ראשך אל יחסר'". וראה שם הערות 31, 33, 34. (61) כי אין בתשובה אלא ההשבה אל ה' יתברך. וכאשר הפגם מתמצה כולו באי התקרבות לה', באה התשובה ומסלקת פגם זה. אך כאשר הפגם כולל בתוכו [בנוסף לאי התקרבות לה'] טומאה ופחיתות, ויש כאן מציאות של רע, אין בידיה של תשובה לעקור מציאות זו, אלא יש צורך במכפר שיכבס את הרע ויסיר את הפחיתות, וזו כפרת יום הכפורים, וכמו שמבאר והולך. (62) ואודות כוחו של יום הכפורים לסלק טומאת בני ישראל, ראה דבריו בדרשת שבת תשובה [פג.] שכתב: "ולכך אמרה תורה שיקח מאת בני ישראל שני שעירים [ויקרא טז, ה], מפני כי השעיר דמו כדם האדם [רש"י בראשית לז, לא]... ומפני כי יש לישראל נפש אדם, לא נפש בהמה, לכך יהיה כפרתם שעיר עיזים... כי אין נפש ישראל נפש בהמית מוטבע בגוף... אשר יש לנפש שלהם הסרה מן הגופניות. ולכך הובא הדם לכפר לפני ולפנים [ויקרא טז, טו], אשר הוא [הלפני ולפנים] קדוש ומקודש מכל גוף. וא"כ החטא בישראל... אינו מצד הנפש, שהרי נפשם מצד עצמם קדושה וטהורה, שאל"כ לא היה ראוי להביא הדם במקום קודש הקדשים. אבל החטא הזה אינו מצד נפש ישראל, רק הוא בשביל גירוי השטן... ולכך אמרה תורה שיתן עונות ישראל על השעיר השני [ויקרא טז, כא]... כי החטאים בישראל אינם מצד עצמם, רק מצד החוץ באו, דהיינו מצד יצר הרע, ודבר שבא מצד החוץ אפשר שישלח אותם גם כן מעליו". הרי שביוה"כ מתגלה שנפשם של ישראל היא טהורה וקדושה בעצם, והחטא אינו משתייך למהותם, אלא נגרם מחמת כוחות חיצוניים. ולכך דין הוא שעיצמו של יום הכפורים יש בו לטהר ישראל מחטאתם, כי ביום זה מתגלה שחטאים אלו אינם שייכים למהותם של ישראל. ודייק לה, שדוקא בקשר לעבודות יוה"כ נאמר [ויקרא טז, טז] "השוכן אתם בתוך טומאתם", ופירש רש"י שם "אע"פ שהם טמאים שכינה ביניהם". הרי שאע"פ שהנהגה זו קיימת בכל ימות השנה, מ"מ הגילוי להנהגה זו נעשה בקשר לעבודת יוה"כ. ודבר זה מורה באצבע שיום הכפורים הוא המסוגל להורות שטומאות בני ישראל אינן קשורות לנפשם של ישראל, אלא באות מהחוץ, ולכך "אף על פי שהם טמאים שכינה ביניהם", ויום הכפורים מכפר על מצות לא תעשה. (63) "כריתות ומיתות בית דין" פירושו עבירות שחייבים עליהן עונשי כריתות ומיתה. (64) כי סוג העונש מורה על סוג החטא, ו"המיתות בתורה לפי ערך החטא" [לשונו בגו"א ויקרא פכ"ד אות יג, ד"ה אבל]. ועונש מיתה מורה בהכרח שהחטא גונז בתוכו ההעדר. (65) פירוש - כפרה אינה יכולה לפעול מעבר לגבולותיה. והרי כפרת יוה"כ פועלת על ידי שביום זה נאספים הרחוקים. אך מי שאינו בגדר "רחוק", אלא הוא בגדר נעדר וחסר מציאות, יוה"כ אינו יכול לפעול אצלו. כי אין יום זה מחדש "יש מאין", אלא מקרב את הרחוקים. וראה להלן פ"ה הערה 44. (67) והיסורים פועלים בבחינת "מה לי קטלה כולה, מה לי קטלה פלגא" [ב"ק סה.], ובאמצעותם נתקיים בו חיוב המיתה. (68) וכפי שאמרו לגבי שאר חייבי מיתות וכרתיות. כי לגבי שאר חייבי מיתות, ההעדר הוא תוצאה שבממילא; ריחוקו מה' עושה שאינו ראוי לחיים, וממילא יש כאן מיתה. אך לא שבעצם ראוי אליו המיתה. וא"כ בחייבי מיתות יש כאן מעשה של סילוק החיים, ובהעדר חיים יש כאן ממילא מיתה. אך בחילול ה', יש כאן חיוב מיתה בעצם, ולא רק מעשה סילוק של החיים, וכמו שמבאר. (69) פירוש - שמו של השי"ת מורה על מציאותו יתברך. (70) באבות פ"ד מ"ד אמרו "כל המחלל שם שמים בסתר נפרעין ממנו בגלוי". וכתב שם בדר"ח [קסט.] בזה"ל: "כי השם הוא גלוי של בעל השם, כי כל אחד על ידי השם נודע הוא בעולם. כמו [מלאכי א, יא] 'גדול שמי בגוים'. ועל ידי השם הוא מפורסם ונודע... שמו אשר הוא בגלוי ונודע לכל, וכדכתיב [ירמיה טז, כא] 'וידעו כי שמי ה''... אשר על ידי שמו נגלה השם יתברך בעולם". ובנתיב אהבת השם פ"ב [ב, מז.] כתב: "קידוש השם ברבים... כי עיקר השם שבו נודע ומפורסם לכל על ידי שמו יתברך, ואם מקדש שמו בפרהסיא נקרא זה קדושת השם לגמרי, כאשר ראוי אל השם, שהרי הוא יתברך נודע ומפורסם לכל על ידי שמו. ולפיכך ראוי שיהיה מקדש שמו ברבים, שכך ענין השם".
(71) מידה כנגד מידה; החוטא בחילול ה' מיעט כביכול ממציאותו של ה' מן העולם, ולכך דין הוא שמציאותו שלו תתמעט מן העולם. והדברים תואמים לדברי נפש החיים, שער ג פרק ח, שכתב: "ענין חילול ה'... שהוא לשון חלל ופנית מקום... שמראה ח"ו כאילו המקום שעומד בו הוא חלול פנוי ממנו יתברך". (71א) "שזה" חייבי כרתיות ומיתות בית דין. (72) מעין דברים אלו ביאר בגו"א ויקרא פכ"ד אות יג [ד"ה אבל] אודות ההבדל בין מיתתו של המברך את השם [ויקרא כד, יד], שהעדים סומכים את ידיהם על ראשו ואומרים לו "דמך בראשך... שאתה גרמת" [רש"י ויקרא כד, יד], לבין שאר חייבי מיתות ב"ד, שאין העדים סומכים ידיהם על ראשו, וז"ל: "אבל הסמיכה על ראשו הוא מיסודי התורה; בודאי שהמיתות בתורה לפי ערך החטא, כי מי שחלל את השבת, שהוא חייב מיתה בבית דין [סנהדרין נג.], אין המיתה דבוקה בו כל כך הוא, רק שעשה שהשם ציוה לבית דין שימיתו אותו [שמות לא, יד], ולפיכך לא שייך 'דמך בראשך', שהרי מיתתו על ידי בית דין... לא שייך 'דמו בראשו'. אבל מברך השם, שאי אפשר שתהיה עבירה יותר חמורה, שהרי הוא פוגם בעיקר לברך השם... לכן סומכים ידיהם על ראשו, שאתה גרמת לך, שאין המיתה בא לך מן הבית דין שדנין אותך למיתה, אבל כיון שחטא בראש החטאים, ואין חטא למעלה מזה, הרי הוא גרם לעצמו. וזהו שאמרו 'דמך בראשך', שהמיתה בך בעצמך". ועוד אודות שעונש כריתות מורה על שנכרת ממקור החיים, ראה לעיל פ"ב הערה 43. (73) לכאורה כוונתו לדברים שכתב בנתיב העושר פ"א [ב, רכג:]: "'שונא מתנות יחיה' [משלי טו, כז]... מי שהוא שונא מתנות... ראוי אל החיים, כי המעין שנקרא 'מים חיים' [ר' שיר השירים ד, טו], מפני שהוא נובע מעצמו נקרא 'מים חיים', ואין מקבל מזולתו... ולפיכך העני נחשב כמו מת [נדרים סד:], לפי שהוא מקבל מאחר, ואינו חי כלל מעצמו, ודבר זה לא נקרא 'חי', רק מי שהוא חי מעצמו זה נקרא שהוא חי". וראה גו"א שמות פ"ד אות יג שכתב: "כי החי הוא שצריך שיהיה חי מעצמו... שהרי מי שאינו מסתפק בעצמו... זה הוא חסר, והחסר יש בו ההעדר, אשר הוא המיתה". הרי הגדרת חיים היא שעומד בכוחות עצמו, ואין בו חסרון המזקיק קבלה מאחרים. ולכך "החיים נקרא כאשר הוא בבריאותו ובשלימותו". (74) פירוש - כאשר העונש הוא ניתוק ממקור החיים, הרי ניתוק זה מתקיים גם באמצעות יסורין, כי על בעל יסורין אמרו ש"אין חייו חיים", ואף הוא נכרת ממקור החיים. אך כאשר העונש אינו בגדר זה, אלא העונש מחייב בעצם ביטול מציאותו של החוטא, שוב לא יועילו היסורין להיות תחליף לעונש זה, כי סוף סוף יש לבעל היסורין מציאות שלא נתבטלה בעצם. לכך, אין יסורין מכפרים על חילול ה', כי שם העונש המתחייב אינו סילוק חיים, אלא ביטול חיים. (75) כך מכנה המהר"ל את פירושו לפרקי אבות, וראה לעיל פ"ב הערה 6. (76) וז"ל שם [קסז:]: "המחלל שם שמים, הנה כבודו מלא עולם, וסוף סוף אחד שוגג ואחד מזיד הרי חלל כבודו יתברך, אשר הוא מלא עולם... יש לו להחמיר בשוגג, דסוף סוף נעשה חלול ובטול הכבוד". ועיי"ש שמאריך לבאר הסברים נוספים. (77) פירוש - עד כה ביאר שלמחלל ש"ש אין ראוי לו המציאות מצד "מידה כנגד מידה"; הוא גרם כביכול כלפי מעלה מיעוט פרסום למציאותו יתברך, לכך הוא עצמו אינו ראוי למציאות. אך מעתה יוסיף, שאף ביחס לתחתונים גופא אין הוא ראוי למציאות, וכמו שיבאר. (78) לשונו בתחילת דרשת שבת הגדול [קצג.] כתב: "אי אפשר שיהיה שום נמצא שיהיה נברא לעצמו... שאם כן היה נראה ח"ו שיש דבר זולת השם יתברך... כי אין עוד דבר בעולם רק השי"ת, כי כל הנבראים לא נבראו אלא למענהו יתברך, ואם לא כן לא היה נברא אותו נברא בעולם". ובדר"ח פ"א מ"ב [כז:] כתב: "אין ראוי לשום דבר שיהיה לו מציאות כי אם אשר הוא אל השי"ת... ודבר זה ביארו חכמים ז"ל באמרם 'כל מה שברא הקב"ה בעולמו, לא בראו אלא לכבודו'... כי אם נמצא לעצמו הרי יש ח"ו דבר זולת השם, ובמה שהוא לכבוד הש"י לעבדו, הרי בזה הוא למענהו". ראה גו"א בראשית פ"א אות ז, גבורות ה' פס"ח [שיד.], באר הגולה באר הרביעי [פה:], שם באר החמישי [קד.], ודר"ח פ"ו מ"י [שכ.]. ולכך ברור הוא שאין ראויה המציאות למחלל שם שמים, כי אין הוא בגדר [משלי טז, ד] "כל פעל ה' למענהו". (79) מה שהמיתה מכפרת הכל, הנה חכמים [נידה ל:] דרשו על הפסוק [ישעיה מה, כג] "כי לי תכרע כל ברך" - "זה יום המיתה". וכתב בנתיב העבודה פ"י [א, קח:] בזה"ל: ""כי לכך נקרא יום המיתה 'כריעה', שהאדם בטל חיותו ושב אל העילה, שהכורע יש לו נפילה על ברכיו, ומוסר עצמו אל אשר כורע אליו". הרי על ידי מיתה הכל חוזר אל השי"ת [ראה לעיל פ"ב הערה 149]. ועל ידי המיתה מתברר שאכן אין מציאות זולתו יתברך, ולכך המיתה מכפרת אף על חילול ה'. וכן כתב בגו"א פי"א אות כא: "כל מיתה היא מכפרת". ובספרי במדבר טו, לא, אמרו: "כל המתים במיתה מתכפרים". וכן מיתה מכפרת מצד שיש בה מיעוט הגוף, וכלשונו בגו"א במדבר פ"כ אות ב [ד"ה אמנם]: "כל מיתה היא מכפרת על האדם, בעבור שהיא הסתלקות הגוף, שבו תלוי החטא", וכמבואר לעיל פ"א הערה 136, ולהלן פ"ד הערה 42. (80) לשון המשנה שם: "חיה רעה באה לעולם על שבועות שוא ועל חילול השם". (81) לא מצאתי בדר"ח שם [רמה.] שהאריך הרבה בענין זה, וכן לא ביאר שם מדוע המחלל שם שמים אין ראוי אליו המציאות.
(1) "הטובות והנחמות" [רש"י שם]. (2) "לא נראית ולא נגלית לשום נביא" [רש"י שם]. (3) "שהיה רחוק כל ימיו מן העבירה, דהיינו צדיק מעיקרו" [רש"י שם]. (4) ע"ז ה. "מאי דכתיב [ש"ב כג, א] 'נאום דוד בן ישי ונאום הגבר הוקם על', נאום דוד בן ישי שהקים עולה של תשובה". וכן נאמר [ש"ב יב, יג] "ויאמר דוד אל נתן חטאתי לה' ויאמר נתן אל דוד גם ה' העביר חטאתך לא תמות". ומדובר בתשובה על העון של בת שבע [רש"י שבת ל.]. (5) וזה לא מסתבר כלל. וצריך ביאור מדוע נקט כאן דוקא במשה רבינו יותר מבשאר צדיקים, וכמו האבות והשבטים. וכן כיצד כתב שמשה רבינו לא חטא, והרי בשבת [נה:] אמרו "אף משה ואהרן בחטאם מתו, שנאמר [במדבר כ, יב] 'יען לא האמנתם בי'". ובילקו"ש פרשת ואתחנן, רמז תתכא, אמרו "ששה עונות נמצאו בו [במשה]", ומונה אותם אחד לאחד. והנראה לומר ביחס לשאלה השניה, שהנה רבי יוחנן העמיד כאן את בעלי התשובה לעומת צדיקים גמורים. והרי בודאי שאף הצדיק הגמור נכשל לפעמים בחטא, וכמו שנאמר [קהלת ז, כ] "כי אדם אין צדיק בארץ אשר יעשה טוב ולא יחטא". רק על כל פנים, אין חטאי הצדיק מפקיעים ממנו שם "צדיק", כי אין חטאו חמור דיו שיפגע בצדקותו. מה שאין כן בחטאו של דוד המלך, הרי לולא שעשה תשובה היה מחוייב מיתה, וכמבואר להדיא בקרא [ש"ב יב, יג, והובא בהערה הקודמת]. ובפסחים ב: אמרו "הכי קאמר דוד, אני אמרתי אך חושך ישופני לעוה"ב... עכשיו העוה"ז ... אור בעדני". ופירש רש"י שם "אני אמרתי מפני חטאי שאף מן העולם הבא אטרד, ועכשו שמחל לי על אותו עון אף מן העוה"ז... האיר בעדני". א"כ אין הנדון כאן בעשיית חטאים לכשעצמם, אלא בעשיית חטאים כאלו - שבלא תשובה עליהם - הם יגרמו לאובדנו של החוטא. ובודאי שביחס לחטאים חמורים מעין אלו משה רבינו הוא בגדר צדיק מעיקרו, "שלא חטא". וראה להלן הערה 76, שגם שם נבאר חילוק זה. ועל פי זה מובן מדוע ההשוואה היא ביחס למשה רבינו דוקא. שהנה ביומא פו: אמרו "שני פרנסים טובים עמדו להם לישראל, משה ודוד. משה אמר יכתב סורחני... דוד אמר לא יכתב סורחני... משל דמשה ודוד למה הדבר דומה, לשתי נשים שלקו בבית דין, אחת קלקלה ואחת אכלה פגי שביעית. אמרה להן אותה שאכלה פגי שביעית, בבקשה מכם הודיעו על מה היא לוקה, שלא יאמרו על מה שזו לוקה - זו לוקה". הרי שהגמרא העמידה את חטאו של משה לעומת חטאו של דוד בדיוק בנוגע לנקודה הזאת; חטאו של משה אינו מבטל ממנו את צדקותו, ולכך ביקש על כך שיכתב סרחונו. ואילו חטאו של דוד מערער על צדקותו [אלמלא עשה תשובה], ולכך ביקש על כך שלא יכתב סרחונו. ולכך תמה כאן המהר"ל, שמדברי הגמרא [לגבי עדיפותם של בעלי תשובה על פני צדיקים גמורים] עולה, שדוד [שחטא בחטא חמור המזקיק תשובה] יהיה בעל מדריגה גבוהה יותר ממשה [שלא חטא בחטא חמור כ"כ המזקיק תשובה], וזה לא יתכן. (6) ע"ז ח. "שאני משה דרב גובריה", ופירש רש"י שם "דרב גובריה - גדולת מעשיו וחכמתו רבה". ובגו"א דברים פ"א אות כט כתב ש"רב גובריה" נאמר על בעל מעשה. (7) פירוש - רוממותו של משה רבינו לא באה לו מחמת שלא חטא [ואז היה מכך סתירה למימרתו של רבי יוחנן], אלא מחמת ענין אחר, והוא שהיה מופלג במעשים. (8) "התפשטות מן החטא" היא התרחקות מהחטא, ולא מלשון פשיטות. אמנם בסמוך [ד"ה ועוד יש] יבאר שמצד פשיטות נגעו בה. וראה לעיל פ"ב הערה 86. ואודות מדריגת התשובה העליונה, ראה לעיל פ"ב הערות 108, 151, ופ"ג הערה 31. (9) מעין מה שפירש הר"ן בנדרים מא. ד"ה חוזר לימי: "אחר שחלה ונתרפא מתחזק טבעו להיות יותר בריא ממה שהיה קודם חליו". וכן הוא בתפארת ישראל פנ"ז [קעג:], ויובא בהערה 15. (10) מבואר מדבריו שהיצה"ר של החוטא חזק יותר מאשר היצה"ר של צדיק מעיקרו. וכן מבואר סוכה נב. "יצה"ר בתחילה דומה לחוט של בוכיא ולבסוף דומה כעבותות העגלה". ופירש רש"י שם "ולבסוף - משאדם נמשך אחריו מעט, מתגבר והולך בו". ובגליון הש"ס שם ציין לעיין בב"ר כב, ו, ששם אמרו: "בתחילה הוא [היצה"ר] תש כנקבה, אחר הוא מתגבר כזכר... בתחילה דומה לחוט של עכביש, ולבסוף נעשה כקלע הזו של ספינה... בתחילה הוא נעשה אורח, ואחר כך הוא נעשה בעל הבית". ובנתיב כח היצר פ"ב [ב, קכה:] כתב: "ומתחלה כאשר לא חטא האדם, הוא במדריגת השלימות במה, ואין כח ביצר הרע הזה למשוך אותו אל החטא, רק המשכה... כמו מי שמושך בחוט בוכיא, שהוא מושך בכח מעט בלבד. אבל לבסוף כאשר נמשך אף מעט אל החטא, אז נעשה בהמשכה כמו עבתות עגלה שהוא עב לגמרי, עד שא"א להיות גדול מזה". וקודם לכן כתב שם: "אם נמשך האדם אחריו... שכל עוד נמשך אחר יצרו דבק בו החסרון הזה עוד... שיש ליצה"ר דביקות וצירוף לאדם יותר". ובנתיב הפרישות ס"פ ב [ב, קיז:] כתב: "יצר הרע שכבר נשתרש קשה להסיר". וראה להלן הערה 46. (11) לשונו בגבורות ה' פי"ט [פט.]: "כי הפורש מדבר שחטא בו... הוא יותר נקי וטהור מאילו לא עשה, וזהו על דרך שאמרו חכמים במקום שבעלי תשובה עומדין צדיקים גמורים אינם יכולים לעמוד". (12) כפי שכתב בריש נתיב אהבת ריע פ"א [ב, נ.]: "כי הריע שהיה איש רחוק ונתקרב אליו... החבור הזה הוא גדול יותר... ולא כן אחיו, שאין החבור שלהם רק מצד שנולדו מן אב אחד, ואין החבור הזה כמו החבור של ריעים... ואמרו [ברכות לד:] במקום שבעלי תשובה עומדין צדיקים גמורים אינם יכולים לעמוד, מפני שהיה מרחוק ונתקרב, והחבור שלו יותר". והובא לעיל פ"ב הערה 118. (13) ולכך האפשרות של תשובה היא רק מחמת מדריגתה העליונה, שהאדם חוזר למקום שאין שם מציאות של חטא. כי מחמת שהתשובה מחייבת התרחקות גמורה מהחטא, לכך התשובה מגיעה למקום שבו אין כלל מציאותו של החטא. וככל הדברים הללו מפורש בדברי הרמב"ם הקצרים בהלכות תשובה פ"ז ה"ד, וז"ל: "ולא עוד אלא ששכרו [של בעל התשובה] הרבה, שהרי טעם טעם החטא ופירש ממנו, וכבש יצרו. אמרו חכמים, מקום שבעלי תשובה עומדין אין צדיקים גמורין יכולין לעמוד בו. כלומר מעלתן גדולה ממעלת אלו שלא חטאו מעולם, מפני שהן כובשים יצרם יותר מהם". (14) סוטה ג: "כל העובר עבירה אחת בעוה"ז, מלפפתו והולכת לפניו ליום דין... קשורה בו ככלב". וראה שם בח"א [ב, כט.] בביאור החיבור שבין האדם לחטאו. וראה לעיל פ"ב הערה 32, שנתבאר שם שהחטא דבק באדם, ולכך החטא נחשב לו למלבוש. (15) בתפארת ישראל פנ"ז [קעג:] האריך טובא בביאור מחלוקתם של רבי יוחנן [הסובר שצדיקים גמורים הינם במדריגה עליונה יותר מבעלי תשובה], ורבי אבהו [הסובר שבעלי תשובה עדיפים על פני צדיקים גמורים]. ובתוך דבריו כתב שם: "בעל תשובה מצטרף אל העולם החמרי, מפני שהיה בו חטא, והחטא הוא מצד החומר [ראה לעיל פ"א הערה 125]. ואף שפירש מן החומר וחזר בתשובה, מפני שכל דבר שיוצא זה מזה הנה הם מצטרפים ומתיחסים זה לזה... כי החוטא נוטה אל החמרי, אשר בו החטא, והלך אחר החמרי, עד שהיה שקוע בתוכו, ואחר כך נבדל ויצא ממנו, מ"מ מדרגתו אינו נבדל לגמרי מן העולם. ולא כן הצדיק, אשר כל ימיו היה צדיק, ונבדל מן ענין עולם החמרי... אבל רבי אבהו חולק ואומר... זה שהיה כל ימיו רשע, וחזר בתשובה להיות צדיק, אין ספק כי הפרישה מן הדבר יותר במעלה ממי שלא היה צריך לפרוש. לכך אמרו [פסחים מט:] אצל תורה, כי הפורש מן התורה יותר רחוק מן התורה ממי שלא ראה תורה מימיו... וזה שפירש מן החטא... הוא יותר במעלה ממי שלא היה נוטה אחריו כלל... ומזה תבין כי ריו"ח מדקדק מה שהיה בעל תשובה בעל חטא שקוע בחמרי. ורבי אבהו מדקדק מה שיצא מן החמרי". וראה הערה הבאה. (16) לכאורה יש להעיר על שיטת רבי יוחנן, שהנה הרמב"ם בפרק ששי משמונה פרקים העמיד את "המושל בנפשו, אע"פ שעושה המעשים הטובים והחשובים... והוא מתאוה אל הפעולות הרעות ונכסף אליהם ויכבוש את יצרו" לעומת "החסיד שהוא נמשך בפעולתו אחר מה שתעירהו תאותו, ויעשה הטובות, והוא מתאוה ונכסף אליהם". וקבע שם הרמב"ם "שהמתאוה לעבירות ונכסף אליהם [וכובש את יצרו] הוא יותר חשוב ויותר שלם מאשר לא יתאוה אליהם". ושם הרמב"ם ביסס דבריו ממאמר חכמים [סוכה נב.] "כל הגדול מחבירו יצרו גדול ממנו". [ועיי"ש שמבאר שכל זה נאמר ביחס למצות שמעיות, ולא ביחס למצות שכליות.] והרי לכאורה היחס הקיים בין הכובש יצרו לבין החסיד, הוא היחס הקיים בין בעל תשובה [המתגבר על יצרו], לבין הצדיק מעיקרו [שנבדל מהחטא ומהחומר]. ולפי קנה מידה זה, היה צריך להיות שמעלתו של בעל התשובה תהיה נעלה יותר מהצדיק הגמור. ותקשי לך על שיטת רבי יוחנן, שנמצא ששיטתו לכאורה סותרת את מאמר חכמים ש"כל הגדול מחבירו יצרו גדול הימנו". ובביאור הדבר, ראה דבריו של הפחד יצחק, יוה"כ, מאמר יט [אות טו] שכתב: "קשים הם עלינו דבריו של הרמב"ם [שהובאו בהערה 13, שביאר שהבעל תשובה עדיף על הצדיק מעיקרו מחמת שמתגבר על יצרו], הן ידוע לנו מיסודו של מרן הגרי"ס [עין ספר אור ישראל מאמר ח]... האומר: אותו החוק של 'לפום צערא אגרא' [אבות פ"ה מכ"ג] נוהג הוא רק באותם הנסיונות שבאו על האדם שלא מדעתו ושלא בסבתו. אבל באותם נסיונות שהאדם עצמו הביא אותם עליו, והכניס את עצמו לתוך אותם המצרים של הנסיונות, אין החוק הזה של 'לפום צערא אגרא' נוהג בהם מעיקרו. דלעולם אין מגיע לו לאדם שום תשלום ושום שכר עבור קושי וצער שסיבב לעצמו. אדרבה, אומרים לו אתה גרמת לעצמך, אנת הוא דאפסד אנפשך. ואם כן תמוהים הם מאוד דבריו של הרמב"ם, וכי איזו מעלה ואיזה יחוס מגיע הוא להבעל תשובה עבור קושי הפרישה שלו, יותר מאשר פרישתו של אדם כשר מעיקרו. הלא הקושי המיוחד שבפרישתו נובע הוא מזה שהאדם עצמו הכניס את עצמו לתוך הבוץ והרפש של החטא, וגרם לעצמו הסבל והיסורין להחלץ ממיצר החטא, ואיזה מקום יש כאן לאותו החוק של 'לפום צערא אגרא'". ובישוב הדבר כתב שם בזה"ל: "תשובה אמתית אין פירושה עזיבת החטא סתמית כדרך שכל אדם כשר פורש מן החטא וזבו, אלא שהתשובה האמיתית היא עזיבת החטא מתוך דעת של השתנות ופרידה מן האתמול. אינני אותו האדם שהייתי עד היום... מכאן אנו חוזרים על ההנחה שהשריש בנו המהר"ל [ראה לעיל ר"פ ג ושם הערה 14], כי גם למעלה פועלת היא התשובה... ומסלקים את כל המציאות הקודמת לזמן התשובה, עד שכל המעשים שהוא חייב בהם מעיקר הדין, הרי הם נחשבים לו כלפנים משורת הדין... וכל קיום חובתו נידון הוא כמביא נדבתו... והוא נידון כאדם שזה עכשיו התנדב נדבה חדשה מעיקרה. בודאי שהוא הכניס את עצמו לקושי הפרישה, אבל ההכנסה הזו אירעה אתמול, ובשעתה של תשובה אין 'אתמול', ומסתכלים עליו באספקלריא של 'מכאן ואילך'. העובדא שהוא בעצמו סיבב עליו את הצער ואת הנסיון - בטלה היא. ועכשיו הוא נמצא במצב של סבל ונסיון, ושפיר נוהגים בו מנהג של 'לפום צערא אגרא'". ונראה לומר שבנקודה זו גופא נחלק רבי יוחנן על רבי אבהו. שהרי כל מה שנתבאר הוא בשיטת הרמב"ם, שפסק כרבי אבהו, שבמקום שבעלי תשובה עומדים צדיקים גמורים אינם עומדים. אך הרי רבי יוחנן חולק על כך. וכנראה שהוא סובר שיסודו של הגרי"ס משייך שייכי אף לגבי הבעל תשובה. ולכך, אין נתינת שכר מיוחדת לבעל תשובה על שעמד בנסיונות שהוא הכניס את עצמו אליהם. ובזה שונה הוא הבעל תשובה מ"כל הגדול מחבירו יצרו גדול הימנו"; כי "הגדול מחבירו" עומד בנסיונות הבאים אליו מן החוץ, ולכך הוא בעל מעלה גדול יותר מהחסיד. אך בעל התשובה עומד בנסיונות שהוא עצמו גרמם, ולכך סובר רבי יוחנן שאין לבעל התשובה את אותו מתן שכר הניתן לצדיק מעיקרו המתגבר על יצרו. ודברים אלו הם לכאורה ביאור לדבריו הקצרים בתפארת ישראל פנ"ז [קעד.], שכתב שם: "אבל רבי יוחנן מחלק בין הדבר הזה שהוא פועל השם יתברך... ובין בעל תשובה שהוא מעצמו יוצא מן החמרי". דבריו שם מתפרשים כפי שהתבאר לפנינו; יחודו של בעל התשובה הוא בכך שהוא גרם לעצמו להכנס מעיקרא לנסיונות וליסורים, ולכך הוא עצמו היוצא מהחמרי. כי הפה שאסר הוא הפה שהתיר, וכבולעו כך פולטו. וממילא אתה למד לחלק בין נסיונות של הבעל תשובה, לבין נסיונות הבאים על האדם מבחוץ, ששם אין לטעון על המנוסה "אנת הוא דאפסד אנפשך". (17) למעלה בד"ה וטעם מחלוקת, ושם הערה 8. (18) לשונו לעיל פ"ב ד"ה ובפרק יום הכפורים: "יש לך לדעת ענין התשובה, שהוא שב אל השם יתברך, ומסלק עצמו מן החטא. התשובה הזאת אי אפשר רק כאשר יש לו הפשיטות מן החטא לגמרי". וראה שם הערות 84, 86, 91, ולהלן פ"ה הערה 13. (19) כפי שהזכיר לעיל ס"פ ב, ובפ"ג ד"ה אמר מר זוטרא. (20) בגבורות ה' פ"ע [שכב.] הביא את דברי הגמרא [נדרים לט:] שהתשובה נבראה קודם העולם, וכתב לבאר: "כי ההתחלה שחוזר עליו בעל תשובה, צריך שיהיה התחלה פשוטה נבדלת לגמרי. כי ההתחלה שאינה פשוטה אינה נבדלת מן החטא. שכל דבר שאינו פשוט והוא מורכב, הוא גשמי, והגשמי שייך בו החטא. ובעל התשובה צריך שיהיה נבדל מן החטא... רק בשביל התחלה הפשוטה הנבדלת, שאין שייך בה חטא לגמרי... ולפיכך אי אפשר שיהיה התשובה באדם בכח התחלה גשמית... כי בכח אותה התחלה לא היה כאן הבדל מן החטא. אלא בכח התחלה אלקית בלתי גשמית והיא פשוטה. ולכך מדריגת התחלה הזאת קודם שנברא העולם, ובאותה התחלה הפשוטה כח התשובה להיות נבדל מן החטא". וראה לעיל פ"א הערה 131, פ"ב הערות 90, 151, ופ"ג הערה 31. ובח"א לע"ז ד: [ד, כט:] כתב: "ומדריגה זאת [של תשובה] היא למעלה מן העולם הזה. ובשביל כך אמרו... שהתשובה נבראת קודם שנברא העולם... כי התשובה היא על העולם". ובדר"ח פ"ד מי"א [קפב:] כתב: "התשובה היא סלוק מן החטא, וכל סלוק מן החטא א"א רק במדריגה נבדלת מן החומר... ורמזו חכמים עליו שהתשובה נבראת קודם שנברא העולם. דהיינו שהיא מעלה עליונה נבדלת מן העולם הזה הגשמי... כי אין התשובה רק סלוק החטא, שהגורם החטא הוא החומר... וא"כ התשובה היא מצד המדריגה הנבדלת". (21) לשונו בתפארת ישראל פנ"ז [קעג:]: "אבל רבי אבהו חולק ואומר במקום שבעלי תשובה עומדים, צדיקים גמורים אינם יכולים לעמוד... כי הצדיקים, אף שהם צדיקים גמורים, מכל מקום מדרגתו ומעלתו של צדיק הוא מן העולם הזה, כי הוא נברא ונולד בעולם הזה. אבל זה שהיה כל ימיו רשע, וחזר בתשובה להיות צדיק, אין ספק כי הפרישה מן הדבר יותר במעלה ממי שלא היה צריך לפרוש... וזה שפירש מן החטא, שהיה נוטה אל עולם הזה הגשמי, הוא יותר במעלה ממי שלא היה נוטה אחריו כלל. ולפיכך המדריגה הזאת, שהיא יציאה מן החטא, לא בא לו מצד עולם הזה, לפי שבעל תשובה מסלק החמרי אשר בו החטא... וסלוק החמרי אינו רק מצד עולם העליון, שאין במדריגה ההיא נמצא שום חמרי, ובאותה מדרגה עליונה הוא סלוק החמרי... ולפיכך במקום שבעלי תשובה עומדים, צדיקים גמורים אינם יכולים לעמוד... ולדעת רבי אבהו, פירוש 'לרחוק' שבא ממקום רחוק, שהיה כבר רחוק, וזה יותר קרוב אל הקב"ה, כמו שאמרנו". ונתבארו דבריו כאן. ואודות העוה"ז, העולם הגלגלים, והעולם העליון, הנה ענינם של ג' העולמות הוא נפוץ מאוד בספרי המהר"ל. ולדוגמא ראה נצח ישראל פ"ג הערה 79, שם פי"ג הערה 104, גו"א בראשית פ"ו אות לג, ושם הערה 165, שם שמות פי"ח הערות 27, 35, דר"ח פ"א מי"ח [נו:-נח:], נתיב העבודה פי"ג [א, קיח:], תפארת ישראל פי"ג [מה.], שם פ"נ [קנה.], ועוד. ותמצית הדברים היא, שהעולם התחתון הוא העוה"ז שבני אדם חיים בו, והוא עולם ההרכבה, שכל הנמצאים בו מורכבים מחומר וצורה. העולם האמצעי הוא עולם הגלגלים והמזלות. העולם השלישי הוא העולם העליון, שאין בו חומר כל עיקר, אלא כולו צורות בלבד, ואין בו מיזוג והרכבה. [וראה עוד "פרקי מבוא - שיטתו של המהר"ל, מאת אברהם קריב, כרך א, עמודים יז-כג]. (22) "לצאת ממנו לתרבות רעה - יוצא" [רש"י שם]. (23) "בפתח העליון בין הרגל שבתוכו לגגו" [רש"י שם].
(24) זהו המשך דברי הגמרא במנחות שם. ופירש רש"י שם "אית ליה תגא לה"י, כתר קטן בסוף גגו דה"י". (25) כי האות ה"א יש לה נקודה למעלה [ירושלמי חגיגה פ"ב ה"א], והוא התג, שהוא כתר קטן, כמו מקל קטן בסוף הגג משמאל [משנה ברורה סימן לו, במשנת סופרים, בריש צורת אות ה"א]. (26) אודות שכתר הוא דבר נבדל, הנה בגמרא אמרו [שבת פח.] שישראל זכו לשני כתרים מחמת שהקדימו "נעשה" ל"נשמע". ובח"א לגיטין ז. [ב, צד:] כתב: "ומפני הקדמה הזאת ראוים לכתר ועטרה... שהיו ישראל דומים למלאכים הנבדלים, שהם מקדימים נעשה לנשמע, כדאיתא במסכת שבת [פח.], וכאשר יש להם דמיון אל המלאכים הנבדלים ראוים אל הכתר. והפך זה אשר הם בעלי חומר, ומרוחקים מן הכתר... ולעוה"ב, שיהיו נבדלים מן החומר לגמרי, נאמר עליהם [ברכות יז.] צדיקים יושבים ועטרותיהם בראשיהן". וכן כתב בתפארת ישראל פל"א [צג.]: "כל ענין הנוטה אל הגשמי יש בו שפלות ופחיתות, ודבר שהוא נבדל יש לו מלכות, והבן זה". ובח"א לשבועות ט. [ד, יא:] הוסיף שמיקומו של הכתר מורה על מהותו, וכלשונו: "כי הכתר נבדל מבעל הכתר, כאשר הכתר הוא על ראשו. ולכך ראוי הכתר למלך, שהרי המלך ג"כ הוא נבדל מן הכלל". וזהו שכתב כאן שהכתר הוא נבדל כי הוא נמצא על האות וראה להלן פ"ח הערה 148. (27) זוה"ק ח"א ב: "עאלת אות צ', אמרה קמיה... בי חתימין צדיקים". (28) פירוש - בפינה הימינית של הראש הימיני של האות צד"י ישנו תג, אך אין הוא נמצא על גבי הראש הימיני, אלא הוא משוך לאחריו [קסת סופר, צורת האותיות, אות צד"י, בשם דעת קדושים]. (29) בעל התשובה. (30) "והמחלוקת" - פירוש, ביאור המחלוקת בין רבי יוחנן ורבי אבהו. (31) כמבואר לעיל פ"א הערה 125, קחנו משם. (32) לשונו בבאר הגולה, באר הראשון [כא.]: "החטא שהאדם חוטא הוא בא לאדם מצד החומר בלבד. כי מצד הצורה אין חטא כלל... ודבר זה מבואר לכל, כי החטא הראשון היה בא מן האשה [בראשית ג, ו], שהיא חומרית בערך האיש שהוא נחשב כמו צורה". וכן הוא בגו"א דברים פכ"ה אות ג, ד"ה אמנם. וראה לעיל פ"ב הערה 98 ולהלן פ"ח הערה 123. (33) פירוש - כו"ע מודו שמעלתו של הצדיק גדולה יותר ממעלתו של בעל התשובה כאשר נמצאים במקום ששייך בו החטא, שהרי בעל התשובה מחובר לחטא, והצדיק נבדל ממנו מעולם. ומאידך, כו"ע מודו שמעלתו של בעל התשובה עדיפה ממעלתו של הצדיק כאשר לא נמצאים במחיצת החטא, שהרי בעל התשובה פרש מהחטא, ובכך הוא משתייך למקום שהוא מעבר לעוה"ז, וכפי שנתבאר. ולכך, מבחינת הגוף הצדיק עדיף, כי הגוף הוא שורש החטא. אך מבחינת הנשמה בעל התשובה עדיף, כי אין החטא שייך לנשמה. (34) מעלת הגוף [של הצדיק] או מעלת הנשמה [של בעל התשובה]. ולכאורה בדר"ח פ"ה מ"ג [רכ.] כתב שמעלת הגוף עדיפה, שז"ל: "ויש לשאול, למה היו הדורות שמתחילת הבריאה דוקא כל כך חוטאים... שהכל נמשך אחר גוף האדם, שהוא נחשב יסוד ועיקר האדם. וכאשר היסוד הזה הוא לפי מה שראוי להיות מסולק מן הפחיתות, אחר כך מוסיף ומתעלה מעלה מעלה עד שקונה מדריגה העליונה. ודומה דבר זה אל השורש מן האילן שהוא חזק, שהוא גדל ומתעלה מעלה מעלה. אבל כאשר אין מעלתו מצד השורש, רק עיקר המעלה מצד שהוא מקבל מדריגה עליונה, ואין לו המעלה מן השורש, דבר זה אינו נחשב מעלה, וברוב הוא מגיע אל החסרון לגמרי... ואדרבה, הוא מהורס ומקולקל כאשר הענפים יותר מן השורש, כי צריך שיהיה השורש והיסוד לפי הענפים אשר הם לאילן. ומפני זה תבין הדברים האלו, כי אדה"ר אשר היה נברא בצלם אלקים, והיה מקבל המדריגה העליונה... ולגודל המדריגה שהיתה בהם לא היה להם יסוד לפי ערך המעלה הזאת... ולא היה לאדם יסוד ושורש אל המעלה הזאת, ודבר זה חסרון בודאי כאשר הענפים הם מרובים מן השורש. ולפיכך היה מצורף לאדם הראשון ולדורות שלו חסרון... ואחר כך היה אברהם, והיה לו מדריגת הגוף בשלימות, ולפיכך היה מספר 'אברהם' רמ"ח, כנגד רמ"ח איברים שבאדם [ב"ר לט, יא]... ולכך ניתנה לאברהם ברית מילה בגופו של אדם. ודבר זה הוא המעלה היותר עליונה, כי כאשר האדם בשלימות מצד גופו הגשמי, אשר דבר זה נחשב יסוד ועיקר, אז מקבל בשלימות מדריגת הצורה, שהוא כמו ענף לפי שלימות גופו... ואז מדריגת השכל רוכב על החמרי... והיה מתעלה תמיד מעלה מעלה. והיה אברהם הפך כל הדורות הראשונים; כי אברהם היה דומה לאילן ששרשיו מרובים מן הענפים שלו, ושאר דורות היו דומים לאילן שענפיו מרובים מן שרשיו, ולפיכך אברהם היה יסוד כל העולם". וצ"ב כיצד שיטת רבי אבהו עולה בקנה אחד עם יסוד זה. ויל"ע בזה. (35) בא לבאר את דברי רבי יוחנן, שהנביאים נתנבאו לבעלי תשובה, אבל לא על צדיקים גמורים. (36) לשונו בהקדמתו הראשונה לגבורות ה' [ב]: "הסבה שלא נזכר בתורה בפירוש עולם הבא או השארת הנפש אחר המיתה... במה שהתורה היא דברי אלקים חיים ביד נביא, לכך הדברים שבתורה לפי השגת הנביא. והדברים האלו [עוה"ב ותחה"מ] נבדלים מן האדם הגשמי, ואינם עמו במציאות, וכמו שנבדלים בעצמם ואינם עמו כך ידיעתם רחוק מאוד מן האדם ונבדלת ממנו, ולא יכנסו בגדר השגת הנביא דבר שהוא נבדל מן האדם... לכך צריך לכל נביא התדבקות בדבר לאשר נבואתו בו, והוא מתדבק בדברים ההם וידעם מפני נבואתו... ולכך אי אפשר שיבוא כלל ענין עולם הבא והשארת נפש בנבואה... כי דבר זה נבדל מן האדם, ולפי שהוא נבדל לגמרי מן האדם לא תפול הנבואה בו... כי הנביאים היו מתדבקים בדבר שהם מתנבאים עליו". וראה לעיל פ"א הערות 115, 130. הרי שהדבר הנבדל ממדריגת הנביא אינו בא אליו בראיה ובחזון. (37) של בעלי התשובה. (38) כפי שכתב למעלה פ"א ד"ה אמנם כאשר: "כל חטא בשביל שהיה נמשך אחר הגשמי", וראה שם הערה 125. ובגו"א במדבר פי"ז אות ד כתב: "כל חוטא חוטא בנפשו, דכתיב [ויקרא ה, א] 'ונפש כי תחטא'". וכן הוא בנצח ישראל פ"ה ד"ה ומה שאמר, ושם הערה 260. והואיל והחטא נמשך אחר הגשמי, וכן החטא מתיחס לנפש, לכך ממוצא דבר אתה למד שנפש החוטא מוטבעת בחומר. (39) של רבי יוחנן. וזה לשונו בתפארת ישראל פנ"ז [קעג:]: "ואמר 'כל הנביאים לא נתנבאו אלא לבעלי תשובה'. וגם דבר זה כמו שאמרנו, כי אי אפשר לכח הנבואה דבר שהוא נבדל לגמרי. ומפני שבעל תשובה מצטרף אל העולם החמרי מפני שהיה בו חטא, והחטא הוא מצד החומר, ואף שפירש מן החומר וחזר בתשובה... לכך לא נאמר על בעל תשובה שהוא נבדל לגמרי מן העולם... כי החוטא נוטה אל החמרי אשר בו החטא, והלך אחר החמרי עד שהיה שקוע בתוכו, ואח"כ נבדל ויצא ממנו, מכל מקום מדרגתו אינו נבדל לגמרי מן העולם. ולא כן הצדיק אשר כל ימיו היה צדיק ונבדל מן העולם הזה, לכך 'עין לא ראתה' בעולם הגשמי הזה מה שהוא אל הצדיק הנבדל". (40) כי בודאי שאף רבי יוחנן מודה שיש לנשמת בעל התשובה הפשיטות הגמורה, הדבוקה בעולם העליון, וכפי שנתבאר [הערה 33]. אלא שסבירא ליה שמבחינת הגוף אין זה כך. ויש בזה הטעמה מיוחדת. שהנה בגו"א בראשית פ"ב אות ט כתב לבאר שהעוה"ז נברא באות ה"א [מנחות כט:], וז"ל: "ויש לה [לאות ה"א] פתח למעלה בצד ימין, שאם יחזרו בתשובה - ימין ה' פתוחה לקבל השבים, ועשה להם פתח לקבל אותם בתשובה, ועולים למעלה בצד ימין, כי ימינו פשוטה לקבל שבים". ותמוה טובא, כי הרי הפתח העליון באות ה"א הוא בצד שמאל, ולא בצד ימין [ראה שם הערה 24]. אמנם לפי המתבאר כאן הדבר מיושב היטב. שהרי כאן נתבאר שמעלתו של בעל התשובה באה לו מחמת העולם העליון, ו"הבעל תשובה קרוב אל השם יתברך" [לשונו למעלה, ושם הערה 21]. והואיל וכו"ע מודו שיש תג על גבי אות ה"א, הרי בזה כו"ע מודו שאות זו מעידה על דביקותו של בעל התשובה לעליונים, ולא לתחתונים. ולכך אות זו נסקרת מבחינת העליונים, ולא מבחינת התחתונים. והואיל וכאשר אדם עומד מול אדם - שמאלו של האחד מכוון כנגד ימינו של השני, כך גם אות ה"א זו - אשר נראית לנו כאשר הפתח העליון שלה נמצא בצד שמאל - נמצא הוא אותו פתח בצד ימין מבחינתם של העליונים. וזהו שכתב שם בגו"א "ימין ה'", ולא ימין שלנו. (41) וזהו הסבר שלישי למחלוקתם. [הסבר ראשון; בעל התשובה פרש מהחטא והתגבר על יצרו, אך מאידך יש לו צירוף אל החטא. הסבר שני; נשמתו של בעל התשובה פשוטה יותר ודבוקה בעולם העליון, אך גופו של הצדיק נקי יותר, שלא נתלכלך בחטא.] והולך לבאר שנחלקו מי יהיה יותר בעל מדריגה לעולם הבא. (42) כי החטא נובע מהגוף [ראה הערה 31], וממילא סלוק החטא הוא סלוק הגוף. וכן נתבאר [לעיל פ"א הערה 136] לאידך גיסא; בכל מעוט הגוף יש מעוט החטא. ולכך מיתה ויסורין ויום הכפורים מכפרים, כי יש בהם מעוט הגוף. (43) אשר אינו מסלק את הגוף, וכפי שיתבאר בסמוך. (44) שאותו מסלק בעל התשובה. (45) לשונו בנצח ישראל פט"ו ד"ה וזה כי: "וזה כי כל דבר שהוא בעולם הזה, שהוא עולם גשמי, אין לו שייכות אל הנבדל מן הגשמי, מפני שחלקו בעולם הגשמי בלבד, ואין דבר אחד שייך לשני דברים שהם מחולקים. כי העולם הזה הגשמי מחולק ונבדל מן עולם הבלתי גשמי". ובח"א לסנהדרין פח: [ג, קעד.] כתב: "כי אין ראוי לעולם הבא, שהוא נבדל מן הגשמי, והוא עולם פשוט שאינו עולם הרכבה, רק מי שהוא בעל ענוה... ואז ראוי לו עוה"ב, שהוא פשוט נבדל". ובח"א לע"ז יח. [ד, מד.] כתב: "ולפיכך אמרו [ברכות סא:] לא אברא עולם הבא אלא לרבי חנינא בן דוסא וחבריו, מפני שלא היה לו טובה והנאה בעולם הזה, ולכך מיוחד לעולם הבא". ובהקדמתו לדר"ח [ח:] כתב: "עוה"ב אין שם אכילה ושתיה, ומסולק מן הגופניות לגמרי". ושם בפ"ו מ"ה [רצא:] כתב: "כאשר לא היה נמשך אחר בגוף בעוה"ז... לפיכך בעוה"ב שאין שם אכילה ושתיה גופנית, אז יהיה טוב לו". ובגו"א שמות פי"ח אות כו כתב על עוה"ב: "שאין לו הנאת הגוף, שהוסר ממנו", וראה שם הערה 203. וכן מבואר בהספד [קעט]. ובבאר הגולה באר הרביעי [עו.] כתב: "כי החומר בעוה"ז מסך מבדיל בין הש"י ובין הצדיקים, שהוא המונע שאין הש"י נמצא אליהם לגמרי". (46) אלא שמעולם לא נמשך אחרי הגוף, והיה נבדל מהגוף, אך לא ביטל אותו. ובבאר הגולה באר הרביעי [עו.] כתב: "הצדיקים אשר היו גוברים על הגוף בעולם הזה". וגם שם כוונתו שלא היו נמשכים אחרי הגוף, וכמו שביאר שם בסמוך: "שאף בעוה"ז לא היה נמשך נפש הצדיקים אחר הגוף". ובח"א לכריתות ו: [ד, קמה.] כתב: "הפרש יש בין הצדיק ופושעי ישראל. לפי שהרשע צריך לכוף את יצרו, ואינו דומה לצדיק שאינו צריך לכוף את יצרו". וכן הוא להלן ס"פ ז, ובנצח ישראל פ"ח ד"ה ואמר שנמנה. וראה לעיל הערה 10. (47) כי ישנה התאמה גמורה בין עוה"ב לבעלי תשובה; שניהם מסולקים מהגוף. משא"כ הצדיק, שאמנם הוא נבדל מהגוף, אך לא מסולק מהגוף. ולפיכך עוה"ב הוא יותר בן גילו של בעל התשובה מאשר בן גילו של הצדיק. וראה ח"א לבכורות ח: [ד, קיח:]. (48) ואודות שאף בעוה"ב יהיו קנינים נוספים לאדם, כן מבואר בדר"ח פ"ג מט"ז [קנב:], ח"א לב"ב עד: [ג, קה:, קז:], גו"א בראשית פ"א אות נב [ד"ה לפיכך], ושם הערה 200. (49) פירוש - אין מעשה סילוק הגוף חשוב לכשעצמו, אלא התוצאה ממעשה סילוק זה היא הקובעת. והתוצאה היא שישנם חיים המובדלים מהגוף, וזו מדריגת העולם הבא. (50) פירוש - בזה עדיף הצדיק על פני בעל התשובה, כי הוא מעולם היה דבוק למעלת העוה"ב, שבטויה הוא בחיים מובדלים מפחיתות הגוף. (51) מקורו בזוה"ק ח"א ב:, שאמרו שם: "עאלת אות צדי... אמר לה [הקב"ה], צדי צדי אנת, וצדיק אנת, אבל אנת צריך למהוי טמירא, לית אנת צריך לאתגלייא כל כך". (52) שהרי על כך נאמר [תהלים לא, כ] "מה רב טובך אשר צפנת ליראיך". ובתפארת ישראל ס"פ טו [נ:] כתב: "כי העוה"ב יש לו מדריגה נעלמת וצפונה, דכתיב 'מה רב טובך אשר צפנת ליראיך', והוא היין המשומר לצדיקים לעתיד [ברכות לד:]". וכן הוא בדרוש על המצות [סא:], שכתב שם: "עולם הבא מעלתו וקדושתו שהוא צפון ונסתר, כדכתיב 'מה רב טובך אשר צפנת ליראיך'... כמו היין שהוא תוך הענב, ואין העין שולט ביין, שהוא בפנים בנסתר". (53) שמעתי מחכ"א לבאר, כי מחלוקת רבי יוחנן ורבי אבהו היא, דאידי ואידי מודו שהגדרת העוה"ב היא שהוא מקום ששם הגוף מסולק. כי פליגי, האם מעלת העוה"ב מתבטאת בכך ששם ישנו סילוק הגוף, וככל שיש יותר מעשה סילוק הגוף [כעבודת בעל התשובה], כן יש יותר שייכות למעלת העוה"ב. או נימא שמעלת העוה"ב מתבטאת בכך ששם ישנה הבדלה מפחיתות הגוף, ולא מעשה הסילוק הוא הקובע, אלא הפועל יוצא ממעשה הסילוק הוא הקובע. והואיל והפועל יוצא הוא ההבדלה מפחיתות הגוף, וזו היתה מדריגת הצדיק מעיקרו, לכך מעלת הצדיק יותר. ורבי יוחנן הביא ראיה לשיטתו, ממה שמדריגת הצדיק עולה ומטפסת עד המדריגה הצפונה ביותר [אשר לא נראית לנביאים], ומכך מוכח שהתוצאה [ההבדלה מהגוף] היא הקובעת, ולא מעשה הסילוק לכשעצמו. (54) "בסיני נאמר, אלמא גבורים ואמיצי לבב ביראתם היו" [רש"י שם]. (55) "דבת שבע" [רש"י שם]. (56) "יצר הרע חלל בקרבי ואין לו כח לשלוט בקרבי" [רש"י שם]. (57) "גזירת מלך היתה ליתן פתחון פה לשבים" [רש"י שם]. (58) ללימוד מיוחד ליחיד, וללימוד מיוחד לרבים, ואין אחד למד מהשני. (59) ולכך תשובתו מתקבלת. (60) "ואיכא חילול אימא לא ליתקבלו" [רש"י שם]. (61) שמרבים בתפילה. (62) יומא כב: "ששה חדשים נצטרע דוד, ופרשו הימנו סנהדרין, ונסתלקה הימנו שכינה". ופירשו שם התוספות ישנים ""משום מעשה דבת שבע קאמר". (63) ו"לא יקרא 'חוטא' אם הוא מוכרח ואנוס על החטא" [לשונו בגו"א דברים פ"י אות ט, ושם הערה 28]. וכן הקשה הרמב"ם בהלכות תשובה פ"ו ה"ה: "והלא כתוב בתורה [בראשית טו, יג] 'ועבדום וענו אותם', הרי גזר על המצריים לעשות רע... ולמה נפרע מהן". וראה הערה 67. (64) לשונו בסמוך: "כי ישראל וכן דוד מצד עצמם היו צדיקים, כדמוכח בכתוב שהיו צדיקים גמורים בעצמם", וראה שם הערה 75. (65) יומא לח: "כיון שיצאו רוב שנותיו של אדם ולא חטא, שוב אינו חוטא, שנאמר 'רגלי חסידיו ישמור'... כיון שבאה לידו דבר עבירה פעם ראשונה ושניה ואינו חוטא, שוב אינו חוטא, שנאמר 'רגלי חסידיו ישמור'". הרי שמפסוק זה למדים שהקב"ה שומר את הצדיקים מהחטא. ובנתיב הצדק פ"ב [ב, קמ.] כתב: "במה שיש לצדיק התדבקות בו יתברך, ולפיכך הש"י רגלי חסידיו ישמור שלא יבוא לידי חטא, כי הצדיק יש לו דביקות בו יתברך, וראוי שיהיה הש"י שומר אותו מן החטא". ובשבת נו. אמרו לגבי דוד "אפשר חטא בא לידו ושכינה עמו". וכתב על זה בבאר הגולה באר החמישי [קא:]: "כי הש"י היה רוצה שיהיה עם דוד, מדכתיב [ש"א יח, יד] 'וה' עמו'. ולפיכך מי שהש"י עמו בודאי ובאין ספק הש"י נותן שלא יהיה נפרד ממנו, ולא יבוא לידי חטא... כי הוא יתברך אינו מניח לו שיסור מאיתו, כי הש"י הוא שהיה רוצה בדוד, כי על ידו יהיה בנין בית המקדש ומלכות בית דוד, וכמה דברים שהם יסודי העולם, ואין הדעת נותן שיהיה חוטא בחטא הגדול כמו זה... שהוא יתברך היה גורם שלא יחטא". (66) לשונו בתפארת ישראל פמ"ח [קמז.]: "לא שהשם יתברך גזר על החטא, רק רצה לומר כי השי"ת רגלי חסידיו ישמור, ושומר אותם מן החטא. ומפני כי תהיה נראה התשובה בעולם, לא היה שומר אותם מן החטא כמו שהיו ראוים לזה, עד שבאו לידי חטא" וראה להלן פ"ח הערה 98. (67) כן תירץ הרמב"ם בהלכות תשובה פ"ו ה"ה [הובא בהערה 63] על עונש המצריים ששיעבדו את ישראל, וכלשונו: "וכן המצריים, כל אחד ואחד מאותן המצירים והמריעים לישראל, אילו לא רצה להרע להם הרשות בידו, שלא גזר על איש ידוע, אלא הודיעו שסוף זרעו להשתעבד בארץ לא להם". וראה רמב"ן בראשית טו, יד, שחלק בזה על הרמב"ם. (68) שהיתה גזירה בעולם שיהיו חוטאים שיעשו תשובה. (69) לא מחמת ההנהגה של "רגלי חסידיו ישמור", כי זה היה תירוצו הקודם, אלא "כי כל חטא הוא מקרה לאדם, ומי שהוא בעצמו צדיק... אין ראוי [לו] החטא, שהוא במקרה יקרהו" [לשונו בסמוך ד"ה ובאולי יקשה, ושם בהערה 77]. (70) אודות שהתשובה שייכת לסדר העולם, ראה לעיל פ"ב הערה 144. ונקודה זו תתבאר בהמשך הפרק. (71) לשונו בח"א לע"ז ד: [ד, כט.]: "אין [הכוונה] שיהיה גזירת מלך על ישראל אלו שיצאו ממצרים, שיהיו חוטאים ויעשו תשובה. וכן על דוד בעצמו שיהיה חוטא. דבר זה אינו כלל ח"ו שיהיה הש"י גוזר על אדם שיחטא... [רק] כי גזר השי"ת שיחטאו בני אדם ויעשו תשובה, אבל לא גזר על אדם זה בפרט, רק הגזירה שיהיה אחד חוטא בעולם שיעשה תשובה. וכאשר חטאו ישראל בעגל, וכן כאשר חטא דוד, לא היה הגזירה עליהם בפרט, רק כי גזירת מלך שיהיו חוטאים בעולם ויעשו תשובה, ולא עליהם גזר בפרט. ולכך אם חטאו נחשב להם לחטא כמו שאר החוטאים". (72) בתפארת ישראל פמ"ח [קמז.] כתב על כך: "ומכל מקום עדיין קשה כי יגזור השם יתברך לחטא על מי שאינו ראוי שיחטא מצד עצמו, ודבר זה רחוק מן הדעת... כי לא גזר השי"ת שיהיה נמצא בעולם שיחטא האדם ואחר כך יעשה תשובה, רק היתה הגזרה מן השי"ת על התשובה שתהיה נמצאת, לא על החטא כלל. ואע"ג שאי אפשר שלא יהיה תשובה בלא חטא, מ"מ עיקר הגזרה מן השי"ת לא היה על החטא, רק על התשובה... ולפיכך לא יקשה כלל מה שגזר השם יתברך שיהיה נמצא חוטאים בעולם, שאין זה כך, רק שגזר שתהיה נמצאת התשובה בעולם". וכן הוא בח"א לע"ז ד: [ד, כט.]. (73) שהחטא נעשה על ידי החוטאים, ולא על ידי גזירתו יתברך. (74) לשונו בנצח ישראל פמ"ט [ד"ה כבר אמרנו]: "כבר אמרנו לך פעמים הרבה, שכל חטא שבישראל הוא מצד המקרה, ואין חטא מצד עצם צורתן. ולפיכך היה מצדיק ישעיהו את ישראל, ואמר, אף שהם חוטאים מצד המקרה, מכל מקום מצד עצם ישראל הם טובים. כי הצורה בישראל צורה אלקית, ולכך אין חטא בהם מצד עצמן, רק מצד המקרה, דהיינו מצד היצר הרע". ושם בפל"א [ד"ה וכאשר תבין] כתב: "כי בודאי החטא לישראל גם כן מקרה, כאשר התבאר... כי עצם ישראל מצד עצמם ראויים שיהיו בלא חטא... ועוד, כי איך אפשר שיהיה החטא נצחי, כי עיקר החטא הוא היציאה מן הסדר, ואם כן החטא הוא מקרי גם כן". וראה הערה 84. (75) "בעצמם" - הכוונה לבעצם. ואודות ישראל; במתן תורה [קודם חטא העגל] אמרו ישראל [שמות כד, ז] "כל אשר דבר ה' נעשה ונשמע". וראה שבת פח. אודות רום המעלה של אמירת "נעשה ונשמע". ואודות דוד; הרבה פסוקים במקרא מורים כן, ולדוגמה: "דוד איש האלקים" [נחמיה יב, כד]. ובמ"א טו, ג, נאמר "לבבו שלם עם ה' אלקיו כלבב דוד אביו", ועוד ועוד. וראה הערה 64. (76) פירוש - לא מדובר כאן בסתם חטא אשר אף הצדיק עושהו לפעמים, אלא מדובר כאן בחטאים המחייבים תשובה, ולולא התשובה יהיה החוטא נדון לאבדון, וכמבואר לעיל הערה 5. (77) כי אין דבר במקרה יכול לבטל דבר שבעצם, וכמו שכתב המהר"ל הרבה פעמים. ולדוגמה; בגבורות ה' פ"ח [מה:] כתב: "ישראל יש להם מעלה מיוחדת... שהם נבדלים מן הפחיתות לגמרי. והחטא שמקבלים אין זה רק מקרה... ואין דבר שהוא מקרה מבטל עצם ישראל". ושם בפס"א [רעד.] כתב: "יש מקשים, מה הועיל לנו היציאה [ממצרים], הרי אנו משועבדים בשאר מלכויות... ודברי הבאי הם, כי כאשר יצאו ישראל ממצרים קבלו הטוב בעצם, עד שהיו ראוים בעצמם להיות בני חורין מצד מעלתם... ודבר מקרי לא יבטל דבר עצמי כלל, כי עדיין על ישראל המעלה הזאת, שהם בני חורין בעצם, עם השעבוד במקרה. כי אחר שהוציא הקב"ה את ישראל ממצרים, ונתן אותם בני חורין... זה השם הוא לישראל בעצם, והמעלה והחשיבות שיש בזה לא נתבטל בגלותם, שהוא במקרה". ובנצח ישראל פי"א [ד"ה הסבה הג'] כתב לבאר מדוע אין חטאי ישראל יכולים ח"ו לבטל הבחירה של השי"ת בישראל, וז"ל: "ואין ראוי שיחליף וימיר החטא, שהוא דבר מקרה בישראל, את הבחירה שבחר בהם מצד השלימות העצמי בישראל, כי טהורים הם מן החטא בעצמם. וראיה לזה, כי הם משתלשלים מן הצורים החזקים, מאבות ואמהות שהם קדושים וטהורים. והנה עצם שלהם טוב, ואין בטול החטא, שהוא במקרה, מבטל הבחירה שבחר בהם בשביל השלימות שבהם, שהוא דבר עצמי בישראל, ודבר זה ברור". ושם בהמשך כתב: "כי ישראל מעשיהם שעושים... מצד היצה"ר... אבל עצמם הם טהורים... ואין מה שבמקרה מבטל דבר שבעצם", וראה שם הערה 240. (78) כגון חנוך, ש"צדיק היה וקל בדעתו לשוב להרשיע" [רש"י בראשית ה, כד]. הרי שצדקתו לא היתה בעצם, אלא במקרה, ולכך היא בת שנוי. (79) לשונו בתפארת ישראל פמ"ח [קמח.]: "התשובה באה לעולם ע"י מי שהוא מוכן לתשובה, וישראל שיצאו ממצרים בפרט הם מוכנים לתשובת הרבים, ודוד בפרט מוכן לתשובת היחיד, כאשר תבין דברי חכמה איך אלו מוכנים לזה". והכנה זו תבואר כאן בהמשך. (80) ולכך אין לתמוה "שהחטא היה להם במקרה, והם היו צדיקים בעצם, דבר זה אין ראוי להיות כלל" [לשונו לעיל], כי אמנם אין החטא ראוי להם, אך התשובה ראויה גם ראויה להם, כי היא מיסודי העולם, וכמו שמבאר. (81) כפי שהביא גמרא זו לעיל פ"ב הערה 151, פ"ג הערה 31, ולעיל הערה 20. וראה עוד פ"א הערה 131, ופ"ב הערה 90. ולשון הגמרא שם: "שבעה דברים נבראו קודם שנברא העולם, ואלו הן; תורה, ותשובה, גן עדן וגיהנום, כסא הכבוד ובית המקדש ושמו של משיח". וכאן מדגיש, שהואיל והתשובה [עם עוד ששה דברים] נבראה קודם לעולם, זה מורה שהתשובה היא יסוד לעולם, ושעליה הושתת העולם. כי כשם שהיסוד קודם לבנין, כך כל דבר הקודם לבנין נכלל בגדר "יסוד". וראה רש"י דברים ב, כו, שגם שם עומק כוונתו הוא לומר שהואיל והתורה קדמה לעולם, לכך היא יסוד לעולם.  (82) שבת עז: "כל מה שברא הקב"ה בעולמו, לא ברא דבר אחד לבטלה". ולכך, לאחר שהתשובה נבראה, בהכרח שהיא תצא לפעל, וישראל ודוד נבחרו להיות אותם המוצאים אותה לפעל. ובסוף דרוש על התורה [נ:] כתב: "כי בהיות כח ההכנה עדיין ביהודה, אי אפשר שיהיה זה לבטלה, שכל דבר שהוא בכח, בהכרח יצא לפעל, דאם לא כן לא נקרא שהוא בכח". ובנתיב האמת פ"א [א, קצט:] כתב: "כי הוא יתברך ברא כל העולם, ואין בעולם דבר אחד של ריקן והבל ושל בטלה, רק כל הבריאה הוא לצורך. אף שרואה האדם ויחשוב כי דבר זה הוא לבטלה, אבל אין הדבר כך כלל, רק הכל לצורך". ובח"א לב"ב עד: [ג, קו:] כתב: "אין דבר בטלה מן השם יתברך". (83) לשונו בתפארת ישראל פמ"ח [קמז.]: "ועוד, אם יגזור... כדי להראות לאדם שאלו החוטאים עשו תשובה, למה היתה הגזרה על הצדיקים שיחטאו ויעשו תשובה, יגזור על מי שחטא כבר שיעשה תשובה". (84) באופן אחר ביאר בתפארת ישראל פמ"ח [קמז:] את המקריות שבתשובה אם היתה באה לעולם על ידי רשעים. שבעוד כאן תלה את מקריות התשובה בתשובה עצמה, הרי בתפארת תלה זאת בחטא, וכלשונו שם: "והשאלה שהיה ראוי לבוא הגזרה על מי שחטא כבר שיעשה תשובה, דבר זה אינו, שאם כן היה התשובה בעולם תולה בחטא שיחטא האדם, ואם לא חטא לא היה התשובה, אם כן התשובה באה לעולם במקרה, כי החטא הוא מקרה [ראה הערה 74]. ולפיכך התשובה באה לעולם ע"י מי שהוא מוכן לתשובה". (85) שאם לא היו עושים תשובה על חטא העגל, היו מוכרעים על ידי חטא זה לכליון, ואי אפשר שהעולם יתקיים בלי ישראל, וכמבואר בנצח ישראל פ"י הערה 101, ושם פנ"ו הערות 11, 48. ואף לעתיד לבוא יהיה כך, וכלשון הרמב"ם בהלכות תשובה פ"ז ה"ה: "וכבר הבטיחה תורה שסוף ישראל לעשות תשובה בסוף גלותן... שנאמר [דברים ל, א-ב] 'והיה כי יבואו עליך כל הדברים וגו' ושבת עד ה' אלקיך וגו''". ובגמרא [ברכות יט.] אמרו "אם ראית ת"ח שעבר עבירה בלילה, אל תהרהר אחריו ביום... ודאי עשה תשובה". וכתב על זה הפחד יצחק, יוה"כ, מאמר לג: "על פי כל כללי החזקות... אין דוגמא לזה שתהא לנו חזקה שבודאי נשתנה המצב. שהלא כל החזקות הן לומר שלא היה כאן שינוי, והמצב במקומו עומד. וכשאדם מישראל סרח, הרי איבד בזה את חזקת כשרותו... ואילו בת"ח אתה אומר שבודאי נשתנה המצב... והנה הוא המקום בחיי יחיד מישראל שתופסת בו ההנחה כי התשובה היא שניה לתורה". ובודאי שכלל ישראל נידון כת"ח, שעשיית התשובה אינה מוטלת בספק כלל. וראה לעיל פ"א הערה 32. עמוד והבט בלשון חכמים בשמו"ר כג, י, שדרשו על הפסוק [שיה"ש א, ה] "שחורה אני וגו' כאהלי קדר כיריעות שלמה", בזה"ל: "מהו 'כאהלי קדר', מה אהלים של ישמעאלים כעורים מבחוץ ונאים מבפנים, כך הם תלמידי חכמים, אף על פי שהן נראים כעורים בעוה"ז הם מלאים מבפנים מקרא משנה תלמוד... אי מה אהליהם של ישמעאלים אין להם תכבוסת, יכול אף ישראל כן, תלמוד לומר 'כיריעות שלמה' מה השלמה הזאת מתלכלכת וחוזרת ומתלבנת, כך ישראל אע"פ שהן חוטאים הן שבים בתשובה לפני הקב"ה". הרי שאותו פסוק המורה על מעלת תלמידי חכמים, למדים אנו ממנו שישראל בודאי יעשו תשובה. והם הם הדברים. ובסמוך יבאר שדוד שקול לישראל לגבי עשית תשובה. (86) מקשה על עצמו, שאם ישראל ודוד מיוחדים ומוכנים כל כך לתשובה, כיצד הם יכולים לחייב אחרים שיעשו כמוהם, הרי הם מיוחדים לכך יותר מאחרים. (87) ענין זה מבואר היטב בתפארת ישראל פמ"ח [קמז:], וז"ל: "אין הפירוש כדי להראות לאדם שאלו חטאו ועשו תשובה - שגם הוא יעשה תשובה, שבודאי לדבר זה לא היה צריך להראות, כי מבואר הוא בכתוב ["הלא נמצא דבר זה בתורה מבואר במקומות הרבה מאוד שהזהיר על התשובה, ולמה צריך להראות לך אצל רבים... או לך אצל יחיד שעשה תשובה" (לשונו שם קודם לזה)]. אבל הפירוש בזה, כי התשובה שיעשה האדם מן החטא, ויקבל אותו השי"ת בתשובה, הוא דבר גדול מאוד המדרגה העליונה שיש לעולם. כי אחר שחטא האדם, ישוב אל התחלתו כאשר היה בראשונה. ובשביל כך אמרו... במסכת נדרים [לט:] שהתשובה נבראת קודם שנברא העולם... שהיא על כל העולם. ולפיכך התשובה בריאה חדשה בעולם. וכאשר לא היה תשובה נמצאת בעולם, רחוק היה התשובה מן האדם. אף כי הכתוב מזהיר על התשובה, הלא דבר רחוק היא התשובה, שהיא בריאה חדשה בעולם לצאת לפעל. אבל כאשר נמצא שהראשונים פתחו שער התשובה, עד שנמצא מעלה הזאת בעולם, ועל ידם קנה העולם המעלה העליונה, היא מדרגת התשובה, שוב אין נחשב בריאה חדשה, שכבר נמצא התשובה בעולם, כי הם פתחו פתח התשובה בעולם". ובח"א לע"ז ד: [ד, ל.] כתב: "ולפיכך מה שאמר שאם יחטאו רבים אומרים לו לך אצל רבים... אין הכוונה שיראו לפניהם אלו החוטאים ויתעוררו אל התשובה, רק שכך הוא מעצמו, שהאדם נמשך אחר התשובה מעצמו כאשר אלו בעולם. כי עתה ע"י אלו נחשב כי בני אדם הם מוכנים ומסוגלים אל התשובה ע"י אלו שהם עיקר, והיו שבים אל הש"י, א"כ העולם מוכן אל התשובה". (88) ולכך לא היו ראוים לחטא לכשעצמו. (89) פירוש - למרות שהיו אחרים שחטאו, ועשו תשובה, אף קודם לתשובת ישראל ודוד, וכמו שמבאר והולך. (90) פרקי דרבי אלעזר פ"כ "אמר קין לפניו רבון העולמים, גדול עוני מנשוא [בראשית ד, יג], ונחשב לו הדבר הזה כתשובה". ובב"ר כב, יג, אמרו "אמר ליה [קין לאדה"ר] עשיתי תשובה ונתפשרתי". ובתנחומא בראשית אות ט אמרו: "אמר לו [הקב"ה לקין], הואיל והודית ועשית תשובה, צא וגלה מן המקום הזה". ובב"ר פד, יט, אמרו: "אמר לו הקב"ה [לראובן], מעולם לא חטא אדם לפני ועשה תשובה, ואתה פתחת בתשובה תחלה". ובמדב"ר ב, י, אמרו: "ראובן, שהוא בעל תשובה... ראובן בתשובה וגד בגבורה". (91) כמו אדם הראשון, שאמרו עליו שם בב"ר כב, יג: "פגע בו [בקין] אדה"ר, א"ל מה נעשה בדינך, א"ל עשיתי תשובה ונתפשרתי. התחיל אדה"ר מטפח על פניו, אמר, כך היא כחה של תשובה, ואני לא הייתי יודע, מיד עמד אדה"ר ואמר [תהלים צב, א] 'מזמור שיר ליום השבת וגו''". ומשמע מכך שאדה"ר עשה תשובה. ואף נח עשה תשובה [תנחומא נח אות ה], וכן ישמעאל עשה תשובה [ב"ב טז:]. (92) ואע"פ שאמרו ז"ל על ראובן [ב"ר פד, יט]: "אמר לו הקב"ה [לראובן], מעולם לא חטא אדם לפני ועשה תשובה, ואתה פתחת בתשובה תחילה, חייך שבן בנך עומד ופותח בתשובה תחילה, ואיזה זה, הושע". הרי שאף על ראובן אמרו שהוא "פתח בתשובה" [ויובא בסמוך, ד"ה ובמדרש]. אמנם זה ל"ק, כי כאן הדגשתו היא לפתוח "פתח התשובה לכל באי עולם", וזה לא נעשה על ידי ראובן, כי רק פתח לבן בנו. (93) אודות שעם ישראל הוא עיקר בעולם, כן מבואר פעמים הרבה בנצח ישראל, ואבוהון דכולהו הוא דברי רש"י בבראשית א, א, שהעולם נברא בשביל ישראל. וראה שם בנצח ישראל פ"ג הערה 59, פ"י הערות 20, 49, 98, 101, ופי"א הערה 118. ובפרק טו פתח וכתב: "ישראל הם עיקר הנבראים בעולם הזה, ובשבילם נברא העולם". (94) לשונו בתפארת ישראל פמ"ח [קמז:]: "ואף דוד המלך הרי הוא עיקר בעולם אשר ממנו מלכות בית דוד. וכאשר עשה התשובה, פתח פתח התשובה לכל העולם". וקודם לכן כתב: "הם [ישראל ודוד] עיקר בעולם, ולכך כאשר הם עשו תשובה, פתחו פתח תשובה לכל העולם, ולא היו נחשבים כמו שאר אדם, שהוא אדם פרטי, ועל ידו לא היה נמצא התשובה בכל העולם". וראה לעיל פ"ג הערה 34. (95) בח"א לע"ז ד: [ד, ל.] כתב: "לא יקשה הלא ראובן ג"כ עשה תשובה, ועוד שאר חוטאים, שאלו לא היה עיקר בעולם, ולא שייך לומר בהם שהעולם מעתה מוכן אל התשובה. אבל אלו [ישראל ודוד] הם עיקר והתחלה בעולם". ולכאורה בגו"א כתב לא כן, שבבראשית פל"ב אות ב [ד"ה ומה] כתב: "כי האבות הם יסודי העולם, בעבור שהם עיקר לכל ישראל, וגם השבטים הם אבות כל שבט ושבט לשבטו. כי ראובן - בני ראובן נקראו על שמו, והם עיקר צורת העולם, כי כל אחד נחשב בפני עצמו עד שהוא עיקר הבריאה". וכיצד דברים אלו משתלבים עם דבריו בח"א לע"ז שאין ראובן בגדר עיקר בעולם. וצ"ע. (96) כפי שיבאר מיד בסמוך. (97) לשונו בתפארת ישראל פמ"ח [קמח.]: "וזה שאמר 'נאם דוד בן ישי ונאם הגבר הוקם על', ואמרו שהקים עולה של תשובה. ביאור זה, כי זכה למדרגה העליונה הזאת של תשובה שעל ידו יאמר שהתשובה היא נמצאת בעולם. כי אין התשובה כמו שאר המדות, כמו הצדק. שאין לומר שאברהם הוא שהקים הצדק בעולם, אע"ג שהיה צדיק הראשון, כי הצדק אין זה בריאה חדשה כלל בעולם, ואין זה שהקים דבר. אבל התשובה הוא דבר חדוש בעולם, שהוא מדרגה למעלה מן העולם... ומדרגה זו יצאת לפעל על ידי דור המדבר ודוד המלך... כי לפני זה, אף שהיה אפשר לאדם לעשות תשובה, לא היה רגיל, אבל על ידי אלו היתה התשובה מצויה ורגילה". (98) לא היתה תשובתם של דור המדבר במקרה. (99) כי נעשנו לעם ביציאת מצרים, וכידוע מאוד בספרי המהר"ל. ולדוגמה, בסוף דרשת שבת הגדול [רלב.] כתב: "כי קודם שירדו למצרים לא היה אפילו שבעים נפש שראוים לעם... וכאשר יצאו ממצרים היו כאילו נולדו, שלא היו קודם נחשבים עם". ובתפארת ישראל פי"ז [נו:] כתב: "רק כאשר יצאו ממצרים אז היו לעם". וכן הוא בגבורות ה' פנ"ב [רכז.]. ובגו"א דברים פ"ב אות ח כתב: "שלא נעשו ישראל לעם עד שיצאו ממצרים", וראה שם הערה 27. ובנצח ישראל פ"ב [ד"ה ולפיכך משה] כתב: "כאשר הוציא השם יתברך אותם ממצרים, כאילו נולדו". ושם בפ"י [ד"ה ועוד אם] כתב: "ישראל לא היו לעם כלל קודם שיצאו ממצרים, כדכתיב [דברים כו, ה] 'וירד מצרימה ויגר שם במתי מעט ויהי שם לגוי גדול עצום ורב'", וראה שם הערה 36. ועוד ועוד. ובסמוך יבאר מדוע ה"ראשון" מסוגל לתשובה במיוחד. (100) רמב"ן בראשית מט, י: "דוד הוא המלך הראשון אשר לו שבט מלכות... כי לא היה ליהודה שבט קודם דוד". ובא לאפוקי ממלכות שאול, שאע"פ שהיא קדמה למלכות דוד, אך לא היתה משבט יהודה, אלא משבט בנימין [ש"א ט, א]. והרי המלכות ניתנה לשבט יהודה [בראשית מט, י], א"כ דוד הוא הראשון הראוי למלכות בעצם, וכמבואר ברמב"ן שם. ואודות שדוד בא משבט יהודה, כן מבואר ברות [ד, יח-כב]. ובב"ר נט, ו אמרו "יהושע ראש למלכות משבט אפרים... דוד ראש למלכות משבט יהודה".
(101) פירוש - מי שהוא "ראש" [המלך], הוא גם כן "ראשון", וכפי שביאר בגו"א במדבר פ"ב אות ב ששבט יהודה שכן לצד קדמה [במדבר ב, ג], וז"ל: "מפני שיהודה הוא מלך, ויש לתת אותו בצד שהוא חשוב יותר וקודם לשאר צדדין, לכך נתן במזרח, שהוא גם כן קדם... מלשון תחילה וקדימה". (102) מדרש שוחר טוב, תהלים פרק צב, סד"ה טוב, וילקו"ש ח"א רמז מא. (103) יבמות סד: "בימי דוד אימעוט שני, דכתיב [תהלים צ, ו] 'ימי שנותינו בהם שבעים שנה'". (104) לשונו בח"א לע"ז ד: [ד, כט:]: "כי קודם דוד היה חיי האדם מאה או מאתיים, ובזמן דוד היה חיי האדם שבעים שנה, כמו שהוא עתה חיי אדם יחיד". (105) בגו"א בראשית פי"ד אות כא ביאר שהדורות שהיו מקורבים יותר לתחילת הבריאה חיו יותר שנים מהדורות המרוחקים ממנה, וכתב שם [ד"ה ואל]: "ואל יקשה לך, שא"כ היה ראוי שיהיה דבר זה נמשך, ויהיה תמיד כך פוחת והולך חיי האדם. קושיא זאת היא קושיא של כלום, שאין עוד השתנות... כי דבר זה היה נוהג עד זמן דוד, ולא שייך יותר מזה קדימה, כי נקרא 'קדימה' דבר שהוא מוקדם, ודבר זה אין קדימה אחר שעבר זמן חצי עולם. כי מזמן הבריאה עד דוד פחות מג' אלפים שנה [ראה שם הערה 67 בביאור החשבון], וכל זה 'קדימה' נקרא. וכאשר היה כאן קדימה - לפי זה היה להם חיות ארוך והמשך לזמן. כי מה שהקדים מציאותן מורה על התיחסות שיש להם לעולם הזה ביותר". וזו כוונתו כאן; הואיל ובימי דוד נתייצבו חיי האדם על שבעים שנה, הרי זה מורה שהעולם הגיע למחציתו השניה. לכך אין יותר ירידת חיי האדם, כי כבר אין כאן גדר של "קדימה". וממוצא דבר ילפינן, שהראשון הפותח את המהדורא תנינא של הבריאה הוא דוד המלך. (106) בדרשת שבת תשובה [סז.] הביא את המדרש [ילקו"ש ח"א רמז מא] שהקב"ה הראה לאדה"ר את דוד שחייו יהיו רק שלש שעות, ועל כך אמר אדה"ר "שבעים שנה משנותי יהיו למזל זה". וכתב לבאר: "השם יתעלה ברוך הוא ברא האדם וסידר לו ימי חייו, ונתן לו כח המוליד שיוליד ג"כ אדם חי בעל קיימא... רק שהיו החיים הולכים וחסרים תמיד. שכן תמצא בכל הדורות שלא היה כח באדם להוליד כיוצא בו... ולא היה עוד כח להוליד בן קיימא מחמת המעוט, וזהו שראה דוד שאין לו חיים... שכך סידר השם יתעלה הבריאה עד שאין לחיי דוד מצד מעוט חיי הדורות רק שלש שעות. ומפני שהחיים שיש לדורות הוא מפני שנתן לאדה"ר חיות, ומכח זה החיות נמשך ג"כ לדורות... לפיכך מן השפע החיות אשר ראוי לאדם אשר הוא ראשון... היו נותנים מן שפע החיות שבעים שנה שיקבל דוד, וזה נמשך לדורות שאחריו... מפני שהוא [דוד] ראוי להיות ראשון לקבל שפע החיות מה שראוי לאדם". וראה עוד גו"א בראשית פמ"ז סוף אות כו. ופירושו, כי שפע החיות מאדה"ר אזל בימי דוד, וזרם החיות התחדש על ידי אותם שבעים שנה שנתן אדה"ר לדוד. א"כ, במקום שניצב אדה"ר בתחילת הבריאה, מקביל ושוה לו ניצב דוד המלך בתחילת המחצית השניה של הבריאה. והדגשתו היא שכשם שהכל נמשך אחר ההתחלה [יבואר בסמוך], ה"ה לאידך גיסא; דבר שהכל נמשכים אחריו הינו בגדר "התחלה". והואיל וכל הדורות נמשכו אחר דוד לגבי חיים של שבעים שנה, הרי מוכח מכך שדוד הוא בגדר "התחלה" לעולם. (107) כי מהותו של אדה"ר נמצאת בדוד, משום ששניהם נמצאים בנקודת ההתחלה של הבריאה, ולכך האדה"ר העביר שבעים שנים מחייו לדומיא כוותיה. ולשונו בח"א לע"ז ד: [ד, כט:]: "לפיכך נקרא דוד שהוא התחלה אצל בני אדם פרטיים, שקודם זה לא עמד חיי אדם על דבר קצוב, והדברים האלו עמוקים מאוד... כי היה דבר בדוד המלך שאחריו נמשכו הדורות, שהרי כל הבריות נמשכים אחר חיי דוד, שהוא שבעים שנה". (108) כמבואר לעיל פ"א הערה 141, פ"ב הערות 60, 88, 143. (109) "יסוד ביסודות ועמוד החכמות לידע שיש שם מצוי ראשון, והוא ממציא כל נמצא, וכל הנמצאים משמים וארץ ומה שביניהם לא נמצאו אלא מאמתת המצאו" [רמב"ם הלכות יסודי התורה פ"א ה"א]. (110) לשונו בגו"א פ"ד אות יז: "כי ההתחלה הוא שקולט הכל, ודבר זה ידוע שההתחלה מקבל וקולט הכל, שהכל נבנה על ההתחלה". וראה נצח ישראל פמ"ג הערה 58. ובנתיב הענוה פ"ג [ב, ז:] כתב: "כל דבר הוא חוזר אל היסוד שלו". וראה לעיל פ"א הערה 82, ופ"ב הערה 27. (111)  כמו שנאמר [דברים כח, ו] "ברוך אתה בבואך וברוך אתה בצאתך", ופירש רש"י שם "שתהא יציאתך מן העולם בלא חטא, כביאתך לעולם". וראה גו"א שם אות ג, ולעיל פ"ב הערה 58. (112) לשונו לעיל פ"ב ד"ה דע לך: "כי התשובה היא לאדם מצד כי האדם נברא בהתחלתו בלא חטא. וכאשר הוא שב אל השם יתברך, אז האדם חוזר אל התחלתו". וראה שם הערה 60. ואם תאמר, מה הצורך לומר כאן ב' דברים; (א) האדם שב אל השי"ת, שהוא יתברך התחלת האדם. (ב) התחלת האדם עצמו [מיניה וביה] היא ללא חטא. הרי לכאורה היה מספיק לומר את הנקודה הראשונה בלבד, שהואיל והאדם חוזר אל השי"ת, בזה גופא מונח סילוק החטא. וכמו שכתב לגבי כפרת קרבן בח"א לשבועות ט. [ד, יב:], וז"ל: "הקרבן הוא הקרבתם אל הש"י... וכאשר יש קירוב והשבה אל הש"י, אשר הוא בעל המעלה בלי חסרון, מסולק מאתו כל חסרון והעדר המצורף אליו, שהוא החטא. וזהו סוד הקרבן... שהוא השבת העלול אל עילתו יתברך ע"י הקרבן, שמתקרב אליו העלול, וזה מסלק כל חטא המצורף אליו... ולכך בכל יום שיש בו קדושה ומעלה, כמו החגים הקדושים ור"ח, יש בו קרבן חטאת, כי הימים האלו יש בהם קדושה, לכך הם מיוחדים לסלק החסרון ולהתקרב ולשוב אל הש"י". הרי שכפרת הקרבן נובעת משום שהקרבן מקרב את האדם למקום נעלה [השי"ת], ששם אין צירוף לחטא [והובא לעיל פ"א הערה 123]. וראה עוד לעיל פ"ב הערה 84, שנתבאר כן בהקשר אחר. וה"ה לדידן, שהתשובה מביאה את האדם אל השי"ת, וממילא מונח בזה סלוק החטא, ומה הצורך להוסיף עוד שתחילת האדם עצמו היא ללא חטא. וצ"ע. (113) פירוש - דבר שהוא התחלה לאחרים, הוא ראשון לשוב אל התחלתו שלו. (114) דוגמה לדבר; "משה ראשון לתורה ומצות, ולכך היתה קבלתו ראשונה לתורה ולמצות מפי הגבורה, והורישה לישראל אחר כך" [לשון הגו"א שמות פ"כ סוף אות ח]. ומשה טען על ישראל [שהיו חפצים בדיינים נוספים] "היה לכם לומר, רבינו משה, ממי נאה ללמוד, ממך או מתלמידך או מתלמידי תלמידך" [ספרי דברים א, יד]. הרי שמשה הוא התובע לחתור להתחלה ולמקור. והנה כאשר שמע משה את בקשת ישראל שמשה ידבר בהר סיני במקום הקב"ה, נצטער על כך, ואמר [רש"י דברים ה, כד] "התשתם את כחי כנקבה, שנצטערתי עליכם ורפיתם את ידי... וכי לא היה יפה לכם ללמוד מפי הגבורה ולא ללמוד ממני". הרי מי שהוא התחלה לישראל, הוא הוא התובע שהכל יחזור אל השי"ת. (115) אודות שהכל נמשך אחר ההתחלה, כן כתב בגו"א בראשית פ"ד אות יז: "הכל נבנה על ההתחלה". וכן כתב בדר"ח פ"ו מ"ח [שז:]. ובנתיב השתיקה פ"א [ב, קא.] כתב: "צריך שישמור דבר שהוא התחלה שלא יתקלקל, כי אחר התחלה נמשך הכל". ובח"א לסוטה י. [ב, מא:] כתב: "אברהם הוא הנטיעה הראשונה שנטע הש"י בעולמו, ובשבילו נברא הכל, כי הכל נמשך אחר התחלה". ובגבורות ה' פ"ח [מט:] כתב: "וידוע כי אחר התחלת הדבר ימשך הכל... שימשך הכל אחר התחלה... כי כאשר יוולד האדם באותה שעה יוכל לראות כל מקריו אשר הם עתידים לבוא עליו כל ימיו, מצד אשר הכל נמשך אחר שעה ראשונה". וצרף לכאן דבריו בגבורות ה' פ"ע [שכב.], שביאר שם שהתשובה מתייחסת לצד מזרח, "כי המזרח נקרא התחלה ו'קדם' בכל מקום... ומצאנו מזרח הוא התחלת העולם, ואל התחלה מתיחס התשובה... ולפיכך מתנועע הבעל תשובה תמיד אל המזרח" [לשונו שם]. הרי שוב חזינן שדבר שהוא התחלה מצד עצמו [רוח מזרחית], משתייך מחמת כן אל התשובה, שכל כולה היא חזרה אל ההתחלה. וה"ה לישראל ודוד. ובח"א לע"ז ד: [ד, כט:] כתב: "ומפני כי היה דבר בדוד המלך שאחריו נמשכו הדורות [לגבי שבעים שנה]... לכך נמשכים אחר דוד ג"כ בתשובה, ולכך דוד פתח בתשובה. וכן ישראל שיצאו ממצרים, הם היו התחלת ישראל, וקבלו הם התורה והמצות בראשונה. ואחריהם נמשכו כל ישראל. וכשם שהכל נמשך אחריהם בזה, נמשך הכל אחריהם בתשובה". (116) "פרשנו" לכאורה כוונתו שדבר זה הוא כפי שפרשנו כאן. [כי אם כוונתו היתה למקום אחר, היה מוסיף לכתוב "פרשנו במקום אחר", וכמצוי מאוד בספריו.] וראה בח"א לסוטה ז: [ב, לו:], ויובא להלן פ"ה הערה 40. (117) מה שכתב "בכור והתחלה" לכאורה יתבאר על פי דבריו בנצח ישראל ר"פ נח [ד"ה ויש לך], שכתב שם: "דגל ראובן, שהוא הבכור, והוא התחלת ישראל". הרי ש"התחלה" מוסבת על תחילת ישראל. וראה עוד בח"א למכות י. [ד, א:]. (118) בח"א לע"ז ח. [ד, לד.] כתב: "כי כל התחלה ראויה אל התשובה לשוב אל הש"י, כמו שבארנו זה במקום אחר ממדרש חכמים... כי ראובן בכור יעקב, היה ראשון בתשובה, ובארנו זה במקום אחר". וראה הערה 92. (119) ובכך נעשית תשובתו. (120) בח"א לע"ז ד: [ד, כט:] הוסיף לבאר כיצד חטא ישראל [העגל] וחטא דוד [בת שבע] תואמים למהות הענין, וכלשונו: "ומפני כך כל בעל תשובה פרטי נמשך אחר דוד. וישראל שהם כלל האומה חטאו בע"ז, כי הכללים קרובים אל חטא הזה, שהוא בשכל... אבל דוד שהיה יחיד, חטאו בבת שבע, שהוא מעשה הגוף. ומפני כי דוד היה עיקר ונמשך היחיד אחר דוד, ולכך אמרו על דוד שהקים עולה של תשובה".
(1) כפי שכתב רבנו יונה בשערי תשובה שער ראשון [אותיות כא, כב] בעיקר הששי, וז"ל: "העיקר הששי - הבושה... והמדרגה העליונה בזה, שיכלם האדם על עונותיו מלפני השי"ת... ואמרו רז"ל [ברכות יב:] העושה דבר ומתביש ממנו, מוחלים לו על כל עונותיו... וישיג אדם מדרגת הבושה בהתבודד לחשוב בגדולת השם, וכמה רבה רעת הממרה את פיו, ובזכרו תמיד כי השם רואה מעשיו ובוחן כליותיו וצופה מחשבותיו". (2) כי מדובר שם אל כל ישראל, והרי ממהרים למחול לצבור יותר מאשר ליחיד. (3) "ולא אמר גם באורים, לפי שנתבייש ממנו, שלא יאמר לו אתה גרמת לעצמך שלא נענית באורים ותומים, לפי שהרגת את הכהנים" [רש"י שם]. (4) ומשמעו לא רק ששאול ימות, אלא גם צד נחמה, ששאול ימצא יחד עם שמואל במחיצתו, הרי שנמחלו לו עוונותיו. (5) "גבעונים אמרו לדוד... דודאי הם לא אמרו 'בחיר ה'', שהרי לגנותו היו באין, ולא לכבודו" [רש"י שם]. (6) לשונו להלן פ"ח [ד"ה הי"ב]: "כי כאשר האדם ירא מן החטא, אין החטא דבק ומתעצם בו. וזה אמרם 'כל העושה חטא ומתבייש ממנו מוחלין לו'... כי מפני שהוא מתבייש מן החטא, אין מוסר עצמו אל החטא, ואין החטא דבק בו, ולפיכך ראוי אל המחילה". (7) נראה להטעים הרחקה זו, כי בנתיב הבושה פ"א [ב, קצט:] כתב: "הבושה מביא לידי יראה [נדרים כ.], שהתבייש... אינו עומד נגד אחר... ולפיכך הבושה מביאה לידי יראת חטא, שאם אינו עומד אפילו כנגד אחר, מכל שכן שהוא מקבל עליו יראת השם יתברך... ומי שאין לו בושה אינו מוכן לקבל יראה כלל". וראה לעיל פ"ב הערה 72, שנתבאר שם שמידת הבושה הונחלה לישראל על ידי יצחק, מחמת שמידתו היא יראה. והרי כל ענינה של יראה היא הרגשת ההבדל והפער שבין המיירא למתיירא [לעיל פ"ב הערות 65, 133]. ולכך בושה וריחוק - בני חדא בקתא אינון וראה להלן פ"ח הערה 47. (8) שהוא ההיפך מהמתבייש, וכפי שפתח את פ"ב בנתיב הבושה [ב, רא.]: "הפך מדת הבושה היא מדת העזות", ושם הקדיש את כל הפרק לבאר גנותה של מדה זו. (9) "מתעצם" פירושו מתחבר, וכמו שכתב בדר"ח פ"ג מט"ו [קמח:]: "כי הדבר שאוכל ממנו מתעצם בו האוכל, עד שממנו נזון לגמרי". וכן הוא שם פ"ד מ"א [קסא.], וז"ל: "שהיה משתוקק לקבל חכמה, וכאשר החכמה היא אל האדם בענין זה, מתעצם הנושא, שהוא האדם המקבל, עם החכמה שמקבל". (10) לשונו להלן ר"פ ח: "החטא שהוא דבק באדם ביותר, התשובה קשה על האדם, כיון שהחטא דבק בו... אבל עבירה שאין אדוקה באדם, קרוב האדם אל התשובה". (11) ואודות שהריחוק מהחטא מאפשר את מחילתו וכפרתו, ראה דבריו בגבורות ה' פ"ח [מו.], שכתב: "דומה למי שבעצמו יפה וטהור, שאם נתלכלך בטיט, חוזר מיד לטהרתו, לפי שבעצמו הוא טהור. ומי שהוא מזוהם ומאוס, אין הלכלוך יוצא ממנו לעולם, לפי שנוסף לכלוך על לכלוך. לכך הכפרות שיש לישראל הוא מורה על עצם מעלה נבדלת". וכן הוא בסוף דרוש לשבת תשובה [פג:]. וראה לעיל פ"ג הערה 47, שנתבאר שם שרק על חטא במקרה ה' מוחל. (12) שאמרו שם במשנה: "עז פנים לגיהנם ובושת פנים לגן עדן", וכתב שם בדר"ח [ער.]: "בשביל מדת הפשיטות שיש לבושת פנים, שאינו יוצא מן השווי, כמו עז פנים שיצא מן השווי בעזותו. ולפיכך ראוי לו גן עדן, שהוא מדריגה פשוטה נבדלת". (13) כמבואר לעיל פ"ב הערה 86, ופ"ד ד"ה ועוד יש, קחנו משם. וראה להלן פ"ז הערה 13. (14) להלן ר"פ ז, שביאר שם שהפשיטות מביאה למחילת חטא. (15) לפני סוטה בטרם שמשקין אותה, בכדי שתהיה מודה. (16) "ולא כחדו עונם מאבותיהם, ומי הם, ראובן במעשה בלהה... ויהודה במעשה תמר [בראשית לח, כו] 'צדקה ממני'" [רש"י שם]. (17) פירוש - הגמרא מתמיה על השאלה "ומה שכרן", כי זה עתה ביארת את שכרן לעולם הבא. (18) "יהודה זכה למלכות... ראובן נטל חלק תחילה בארץ בעבר הירדן" [רש"י שם]. (19) "אין לך בברכת כל השבטים מתחלת 'וזאת' חוץ מזו" [רש"י שם]. (20) "מפני שנידה את עצמו בערבונו של בנימין" [רש"י שם]. (21) "במעשה יצועי אביו" [רש"י שם]. (22) "שהודה במעשה תמר, וכן היה מסורת בידיהם... ועכשיו 'יחי ראובן' שלדו קיימת כאילו הוא חי, 'וזאת ליהודה' שהוא מתגלגל [בתמיה]". [רש"י שם]. (23) ברכות יז. "העולם הבא אין בו לא אכילה ולא שתיה ולא פריה ורביה ולא משא ומתן ולא קנאה ולא שנאה ולא תחרות". וכתב הרמב"ם בהלכות תשובה פ"ח ה"ב: "העולם הבא אין בו גוף וגויה, אלא נפשות הצדיקים בלבד, בלא גוף, כמלאכי השרת". והרי יצה"ר הוא "אל זר שיש בגופו של אדם" [שבת קה:], ולכך ברי הוא שבמקום שאין שם גוף, אין גם יצר הרע. וכן בגו"א דברים פכ"ה אות ג [ד"ה אמנם] כתב: "ובגוף הוא החטא, שבו היצר הרע". וראה לעיל פ"ב הערה 106. ועוד אודות העדר יצה"ר לעת"ל, ראה נצח ישראל פ"ב ד"ה ולכך קאמר, שהביא את דברי הגמרא [סוכה נב.] הדורשת את הפסוק "ואת הצפוני ארחיק מעליכם" [יואל ב, כ] שמוסב על היצר הרע, וכוונת הגמרא היא שלא יהיה יצה"ר לעת"ל. וראה שם הערה 95, ובהערה הבאה. (24) לשונו בנתיב כח היצר פ"ג [ב, קלב.]: "יצר הרע מסלק את האדם מן הש"י כאשר נמשך אחר היצר הרע... כי היצר הרע הוא השניות". וקודם לכן כתב שם בפ"ג [ב, קכז:]: "כאשר היצר הרע בעולם, כאילו ח"ו אין הש"י אחד, וגם יש רע בעולם". ובח"א לסנהדרין מג: [ג, קנט:] כתב: "כי מה שהש"י אחד הוא דוקא מצד עוה"ב, שאז נאמר [זכריה יד, ט] 'ביום ההוא יהיה ה' אחד ושמו אחד'... בודאי הש"י בעוה"ז הוא אחד, רק מפני שיצר הרע בעולם... לפיכך לא נראה אחדותו בעולם". וממוצא דבר למדים אנו, שהיצה"ר הוא שניות, ומתוך הפירוד של העוה"ז יונק היצה"ר את כוחו. וראה גו"א בראשית פמ"ח הערה 99. (25) "זובח את יצרו לאחר שהסיתו לחטוא הוא זובחו והורגו, ושב בתשובה ומתוודה עליו. שני נוני"ן דריש לשני כבודים" [רש"י שם]. (26) ריש פרק ג [ב, קכז.]. (27) לשונו בנתיב היצר ריש פרק ג: "במאמר הזה בא לבאר המעלה לאדם כאשר כופה וגובר על יצרו הרע... והכבוד הזה שנתן אל הש"י, שהוא יתברך אחד גמור. כי כאשר בעולם יצה"ר... נראה ח"ו בעולם שיש כאן שתי התחלות, האחת לטוב והאחת לרע... כאילו ח"ו אין הש"י אחד, וגם יש רע בעולם. ולכך כאשר זובח יצרו, מכבד הש"י בעוה"ז ובעוה"ב. כי אף שלא יהיה יצה"ר לעוה"ב... מ"מ דבר זה שמסלק האדם עצמו מן יצה"ר הוא יותר מורה שהוא כולו טוב, והכבוד לעוה"ב שהוא יתברך אחד. ולכך אמר הזובח יצרו מכבד הש"י בעוה"ז ובעוה"ב... ומזה התבאר כמה גדול במדריגה העליונה מי שזובח יצרו ועושה הש"י אחד, כאילו מכבד הקב"ה בעוה"ז ובעוה"ב, ששם אחדותו". וכן הוא בח"א לסנהדרין מג: [ג, קנט.]. (28) פירוש - עד כה התבאר החשיבות של כיבוש היצר, אך לא נתבאר המשך המאמר "כל הזובח יצרו ומתודה עליו", ומעתה יבאר הודאה זו. (29) לשונו בנתיב אהבת השם פ"א [ב, מא.]: "'ובכל מאודך' [דברים ו, ה] הוה מודה לו, כיעקב שאמר [בראשית לב, יא] 'קטנתי מכל החסדים' [ספרי שם]... מדת יעקב שהיה מודה לו על הטוב שעשה השי"ת... וזה מצד שהיה מודה לו אל השי"ת על הטוב שעשה... וכל מי שמודה על הטוב שעשה השי"ת אליו, הנה מוסר עצמו בהודאתו אל השי"ת. וכך הוא כל הודאה, שהוא מודה אל השי"ת על הטוב שנעשה לו, הוא מוסר נפשו אל השי"ת". ופירושו, שבכל הודאה גנוזה היא ההכרה שאין לו מעצמו כלום, וכל מה שיש לו - בא מהשי"ת. [וראה פחד יצחק חנוכה מאמר ב, פרק ב, בביאור ש"הודאה" כוללת בתוכה הבעת תודה, וכן הודאת בעל דין שלית ליה מגרמיה כלום]. ועוד אודות שכל מודה מוסר נפשו לה', הנה בברכת ההודאה בשמונה עשרה אמרינן "מודים אנחנו לך... על חיינו המסורים בידך ועל נשמותינו הפקודות לך". וכ"ה להדיא בנתיב בעבודה פ"י [א, קז.]. ובגבורות ה' פס"ד [רצו:] כתב: "ענין ההודאה, ר"ל שהוא מודה לו ומשלים עצמו אליו, כי כל מי שמודה לאחר משלים עצמו אליו שהוא תחת רשותו... שהוא משלים עצמו ונפשו אל השי"ת. לכך ההודאה היא תשלומים על הטובות... כי ההודאה... היא השלמה אליו יתברך... יש לכל נמצא הודאה שהוא השלמה אל השי"ת בפני עצמו". וכ"ה שם בהמשך [רצט.]. ובנתיב העבודה פי"ח [א, קמ:] כתב: "כי ההודאה היא על דבר שאם לא היה הש"י נותן לו, לא היה לו קיום". ושם בהמשך [א, קמא:] כתב: "כי כאשר מזכיר בכל מקום הודאה, הוא מוסר עצמו אל השי"ת בשביל הטובה שעשה איתו. כי זהו ענין ההודאה... שלא יצא דבר מרשותו יתברך". וכן כתב בח"א לב"ק טז. [ג, ב:], וז"ל: "אם כרע במודים, בזה שכרע במודים מוסר עצמו אל הש"י... כי בזה שב העלול, הוא האדם, אל העלה. שמי שהוא כורע לפני אחר מוסר נפשו אליו בכריעתו לפניו. וזהו ענין הכריעה במודים, כי ההודאה מה שהוא מודה עד שמוסר נפשו אל מי שנותן לו ההודאה... לכך צריך שיכרע במודים למסור נפשו אל השם יתברך, כמו שבארנו זה בכמה מקומות". ובנצח ישראל פי"ט [ד"ה ואמר טוב] כתב: "כי האדם מודה אל הש"י שהכל הוא שלו... וזהו ענין ההודאה כמו שהתבאר בכמה מקומות דבר זה". וראה הערה 42. (30) בסוכה נב. אמרו שהקב"ה קרא ליצה"ר "רע", שנאמר [בראשית ח, כא] "כי יצר לב האדם רע מנעוריו". וכתב על כך בנתיב כח היצר פ"א [ב, קכג:]: "שאין דבר הפך דבר רק כמו הרע לטוב. וראוי שיהיה הקב"ה קורא אותו 'רע', במה שהוא יתברך הוא הטוב האמיתי, וקרא היצה"ר 'רע', שהוא היפך הטוב. וראוי שיקרא הקב"ה את יצה"ר 'רע', כי הוא יתברך נמצא מחוייב המציאות, והמציאות הוא הטוב, כמו שכתוב בכל נמצא 'וירא אותו כי טוב' [ראה בראשית א, ד, ולעיל פ"א הערה 53]. והיצר הרע הוא הפך זה, שהוא העדר, ולכך נקרא 'רע' אל מי שהוא מחוייב המציאות, ולכך קראו רע". ושם בפ"א [ב, קכב:] כתב: "ועיקר שמו של היצה"ר 'רע'". וראה עוד בדר"ח פ"ב מי"א [צט.], ובגו"א בראשית פל"ז אות ט [ד"ה ועוד יש], שהרחיב לבאר את ה"רע" שישנו ביצה"ר, ואת ההעדר והחסרון שיש בו. וברור שאין ל"רע" שום צירוף אל השם יתברך. (31) שבהודאתו מוסר עצמו אל השם יתברך. (32) "משום שכל דבריו של בשר ודם נמשכים אחר המקרה בלבד; לפעמים מתפייס, ולפעמים אינו מתפייס, הכל לפי המקרה" [לשונו לעיל פ"ג ד"ה פירוש דבר, ושם הערה 8]. ולכך לא יובן מדוע בעבור ההודאה זוכה האדם לחיי העוה"ב, הרי אין בהודאה זו לכשעצמה שום בטחון שלא ישוב לכסלה עוד. ובע"כ שמעלת ההודאה אינה משום וודאות העתיד, אלא מחמת שמוסר עצמו לה'. (33) בנתיב היצר ריש פרק ג, והובא בהערה 27. ובח"א לסוטה ז: [ב, לו.] סלל לו דרך אחרת בביאור ההודאה, וז"ל: "כי ההודאה מה שמודה ברבים חטאו, והוא כבישת יצרו, שגובר על יצרו ואומר 'חטאתי'. ואין ספק כי זהו כבישת יצרו הרע בכח. והנה הוא מסלק יצרו אשר יש לאדם מצד עוה"ז הגשמי, ובזה הוא זוכה לחיי עולם הבא... ודוקא ההודאה על החטא, שעל ידי שהוא כובש יצרו ומתודה, מסלק יצר הרע לגמרי. ועוד יש בזה בענין הודאה" [רומז להסברו כאן]. (34) רש"י שם בסוטה: "דרש רבי תנחומא, אימתי לא עבר זר בתוכם, כשבא משה לברכן". פירוש, בברכתו של משה לישראל נסמכה ברכת יהודה לברכת ראובן [דברים לג, ו-ז], ולא עברה ברכת שבט אחר ביניהם. (35) וכשם שה"שמע" מורה על אחדות ה', כך "מודים" מורה על אחדות ה', ולכך משתקין המכפיל אותם, כי האחדות היא רק אחד. (36) בנתיב העבודה פ"י [א, קז.], שכתב שם: "כל ברכת מודים שאנו נותנים הודאה אל השם יתברך שאנו שלו, ואין אנו מצד עצמינו שום דבר, רק הכל להשם יתברך". ושם בפרק יח [א, קמא:] כתב: "ולכך צריך לומר הודאה... ובשביל כך ... הכל אל השם יתברך, ולא יצא דבר מרשותו יתברך". ומדובר באחדות המתבטאת בכך ש"אין עוד מלבדו", וכפי שכתב בנתיב העבודה פ"א [א, עח:]: "הקרבן מורה על אחדותו יתברך... כי העבודה הזאת מורה על אחדותו... כי הקרבן מורה על שהוא יתברך אחד ואין זולתו". ובגבורות ה' פס"ט [שטז:] כתב: "כל ענין הקרבנות להורות כי השי"ת יחיד בעולם ואפס זולתו... והכל שב אליו... שאין מציאות זולתו". וכן הוא בגו"א דברים פ"כ אות ו, ושם הערה 22. (37) לשונו בח"א לסוטה ז: [ב, קסא.]: "מפני שאלו שנים היו מודים באחדות השם יתברך, מפני ההודאה שנמצא בשניהם, וההודאה מקשר אותם". (38) נראה כוונתו, שהואיל והאחדות שעליה מדובר כאן היא בבחינת "אפס זולתו", ממילא אף אלו המעידים על אחדות זו נכללים ב"אפס זולתו". ולכך, המעיד על אחדות ה', בעל כרחך מבטל בכך את עצמו אל ה'. ולפיכך כל בעלי ההודאה מתאחדים, כי כולם מבטלים את עצמם, ואין מה שיחלק ביניהם. ובנתיב השלום פ"א הביא את דברי המדרש [במדב"ר יא, ז] "גדול השלום שניתן לענוים, שנאמר [תהלים לז, יא] 'וענוים יירשו ארץ והתענגו על רוב שלום'", וכתב שם [א, רטו:] לבאר: "כי מידת הענוה הוא כאשר אין האדם מייחד עצמו שיש לו מעלה מיוחדת בפני עצמו, והוא מחולק מן שאר אדם, רק הוא שוה אל הכל, וזהו השלום. כי אין המחלוקת רק כאשר כל אחד רואה עצמו מיוחד במעלה, ומפני זה מתחדש המחלוקת. אבל בעל ענוה לא שייך בו מחלוקת, ולכך נתן השלום לבעלי ענוה". וזהו שכתב כאן שבעלי ההודאה מתאחדים, כי בכך הם שוים אל בעלי הענוה. וראה גו"א דברים פ"כ הערה 24. (39) בח"א לסוטה ז: [ב, לו.] הוסיף כאן: "כלל הדבר, השם יתברך אשר הוא אחד, הוא מקשר את מיחדיו". (40) בח"א לסוטה ז: [ב, לו.] ביאר את אשר סתם כאן, וז"ל: "ויש לך לעמוד על סוד ראובן ועל סוד יהודה. כי אלו שניהם בפרט מיוחדים בהודאה ובתשובה כאשר תבין. ואמרו במדרש [ב"ר פד, יט] כי הושע הנביא פתח בתשובה, שנאמר [הושע יד, ב] 'שובה ישראל עד ה' אלקיך'. לפי שהיה [הושע] מראובן, אשר ראובן התחיל בתשובה [ב"ר שם]. וכבר בארנו דבר זה במקום אחר מה שראובן היה מיוחד בתשובה, שהוא היה בכור ליעקב. וכן יהודה גם כן שהודה בתמר. ולכן אלו שנים לא עבר זר בתוכם, כאשר שניהם שייכים בתשובה, והבן זה". וענינו של ראובן מבואר לעיל סוף פרק ד, ושם הערות 117, 118. וענינו של יהודה מבואר בנתיב הענוה פ"ו [ב, יד:] שכתב: "כי יהודה הוא מיוחד בהודאה, וכמו שמורה עליו שמו, שנקרא 'יהודה' על שם הודאה. ומי שמודה על דבר כמו שהודה יהודה בתמר, ראוי למלכות, כי הוא מלך על יצרו כאשר מודה על חטא שעשה... ומי שזובח יצרו הוא מלך בודאי, שאף יצר הרע אינו שולט בו, והרי הוא מלך לגמרי כאשר מלך על יצרו, ואין שולט בו יצר הרע". הרי שראובן שייך לתשובה מחמת בכורתו, ואילו יהודה שייך לתשובה מחמת מלכותו. (41) "חוקר הנחשדים" [המפרש בילקו"ש שם]. (42) כמלוקט בהערה 29. (43) לשון הרמב"ם בהלכות תשובה פ"ב ה"ז: "יום הכפורים הוא זמן תשובה לכל, ליחיד ולרבים, והוא קץ מחילה וסליחה לישראל. לפיכך חייבים הכל לעשות תשובה ולהתודות ביום הכפורים. ומצות וידוי יוה"כ שיתחיל מערב היום לעשות תשובה ולהתודות ביום הכפורים", והולך לבאר פרטי הלכות וידוי. (44) ויקרא טז, ל "כי ביום הזה יכפר עליכם לטהר אתכם מכל חטאותיכם לפני ה' תטהרו". וראה לשון הרמב"ם, שהובא בהערה הקודמת. ולעיל פ"ג ד"ה ואם חטא כתב: "יום הכפורים מאסף המרוחקים", וראה שם הערה 65. ובגבורות ה' ס"פ מו [קעט:] כתב לגבי יוה"כ: "כי עד יוה"כ היו ברשות אחר, ומעתה חוזרים לרשות הקב"ה". ושם ממשיך לבאר שלכך ביוה"כ נצטווינו "תעבירו שופר בכל ארצכם וגו' ושבתם איש אל אחוזתו וגו'" [ויקרא כה, ט-י], כי זה היום שהדברים חוזרים למקורם. וזהו מה שכתב כאן שביוה"כ השי"ת "מקבל החוטאים", כי הכל חוזר אליו וראה להלן פ"ח הערה 29. (45) לשון הרמב"ם הלכות תשובה פ"א ה"א: "כל מצות שבתורה... כשיעשה תשובה וישוב מחטאו חייב להתודות לפני הקל ברוך הוא, שנאמר [במדבר ה, ו-ז] 'איש או אשה כי יעשו וגו' והתודו את חטאתם אשר עשו', זה וידוי דברים. וידוי זה מצות עשה... וכל המרבה להתודות ומאריך בענין זה הרי זה משובח". הרי שהרמב"ם תלה את עיקר התשובה בוידוי, ועיין במנחת חינוך מצוה שסד, סק"א. (46) סנהדרין מג: "כל המומתין מתודין". והרמב"ם בהלכות תשובה פ"א ה"א כתב: "וכן כל חייבי מיתות בית דין... אין מתכפר להן במיתתן... עד שיעשו תשובה ויתודו". (47) חידוש גדול למדים אנו מדברי המהר"ל בהגדרת הוידוי שבתשובה; כי הנה המחשבה הרגילה תופסת את הוידוי כהודעת דברים, ושבכך האדם יכיר בחטאו. וכמו שכתב החינוך במצוה שסד: "בהודאת העון בפה תתגלה מחשבת החוטא ודעתו... גם מתוך הזכרת החטא בפרט... יזהר ממנו יותר פעם אחרת לבל יהיה מכשול נכשל בו, אחר שיאמר בפיו כזו וכזו עשיתי". אמנם דעת המהר"ל היא שיש בוידוי הודאת חיוב, בדיוק כמו בהודאת בעל דין בעניני ממונות. שכשם שבהודאת ממון ישנו חיוב ממון הצומח מתוך ההודאה כלפי מי שמודה לו, ועל ידי הודאתו הוא מוסר את עצמו לידי התובע שיוכל לתבוע ממנו את אשר הודה לו; כך הוא גם וידוי דידן, שכתוצאה מהודאתו, המתודה מוסר עצמו לידי הקב"ה, ומעתה התובע [הקב"ה] דיכול לגבות את חובו מהמתודה. אלא שכאן מנהיר הוא חסד התשובה, שדוקא משום שמחייב את עצמו בהודאתו, ובכך מוסר נפשו לידי התובע, דוקא משום כן החטא נמחל, כי ענין התשובה הוא שהחוטא חוזר אל השי"ת, וכמבואר במדרש שהובא כאן. ובפחד יצחק, ר"ה, מאמר כא, אות ח כתב: "הנה מתורתם של חכמי האמת שרי קודש למדנו, כי במהלך פעולת הוידוי, תורת קיטרוג פתיכא בו. כלומר, מאחר שהאדם בעל החטא מקטרג בעצמו על עצמו, ממילא מסתלק המקטרג. פיו של המקטרג נסתם באומרים לו כבר קדמך. וזה על דרך [ב"ק צב:] 'מילתא גנאי דאית בך, קדים אמרה'". ועיין עוד בפחד יצחק יוה"כ, מאמר לה אות ט, שהביא שם את יסודו של המהר"ל לגבי וידוי. (48) שבת לב. "תנו רבנן, מי שחלה ונטה למות אומרים לו התודה שכן כל המומתין מתודין". (49) הלשון קצת מגומגם, וכוונתו שאז השי"ת מקבל את נשמתו. וראה לעיל פ"ב ד"ה ועוד יש, שביאר שם את מעלת התשובה כאשר היא באה דוקא סמוך למיתה, וכלשונו שם: "כי עיקר תשובה קודם וסמוך למיתתו... אז במיתתו שב אל השם יתברך לגמרי, להיות נשמתו צרורה ודבוקה עם השם יתברך". וה"ה שישנה מעלה מיוחדת לוידוי הנעשה סמוך למיתה, שאז השם יתברך "מקבל נשמתו" להיות צרורה בצרור החיים. (50) לשון הרמב"ם הלכות תשובה פ"א ה"ג: "בזמן הזה שאין בית המקדש קיים... התשובה מכפרת על כל העבירות... אע"פ שהתשובה מכפרת על הכל... יש עבירות שהן מתכפרים לשעתן ויש עבירות שאין מתכפרין אלא לאחר זמן... עבר על כריתות ומיתות בית דין ועשה תשובה, תשובה ויום הכפורים תולין ויסוריין הבאין עליו גומרין לו הכפרה". ועכ"פ מבואר, שתשובה מועילה על כל העבירות. ובזוה"ק ח"א נג. אמרו "כל חובי עלמא קב"ה מכפר עלייהו בתשובה". וכן הוא שם ח"ב קו., ושם ח"ג קכב. (51) "כי הנה באמת איך יתקן האדם את אשר עות והחטא כבר נעשה. הרי שרצח האדם את חברו, הרי שנאף, איך יוכל לתקן הדבר הזה. היוכל להסיר המעשה העשוי מן המציאות" [לשון המסילת ישרים, שלהי פרק ד, והובא לעיל פ"ב הערה 3]. (52) לעיל פ"ב ד"ה ואמר ריש לקיש. (53) כמבואר ביומא פו:, שהשב מאהבה זדונותיו נעשות לו כזכיות, ואילו השב מיראה זדונותיו נעשות לו כשגגות. ובביאור הדבר, ראה לעיל פ"ב ד"ה ואמר ריש לקיש. (54) כי השגגה מתייחסת לחמרי, וכמבואר לעיל פ"א הערה 31, ופ"ב הערה 112, ועל מעשה גשמי שייכת תשובה, וכמבואר בגבורות ה' פל"א [קכ:], וז"ל: "התשובה שייכת לאדם בשביל שמעשה החטא בא מן האדם אשר הוא בעל שנוי ותמורה, ולכך אין מעשיו וחטאים שלו נחשבים מעשים גמורים. כי המעשה נחשב לפי העושה, והעושה הוא בעל גוף, בעל שנוי ותמורה, [ולכך] אף המעשה שלו אינו מעשה גמור... ולפיכך יכול לשנות מעשיו בתשובה, ונחשב המעשה כלא היה מעולם". ובדר"ח פ"ד מי"ד [קפה:] כתב: "כי השגגה הוא הטעות, והגורם לזה הוא החומר, שאם אין החומר, השכל הוא בפועל, ואין בו שגגה וטעות. ולפיכך השגגה שייך במעשים אשר הם שייכים לגוף החמרי... למה הדבר דומה; לאדם אשר הולך בחושך, ומשבר את הכלים שהם לפניו, בודאי שייך בזה שיהיה שוגג שלא ראה. אבל האדם שיש בידו נר מאיר, והולך ומשבר את הכלים, שלא שם לבו על זה, בודאי דבר זה עולה זדון, אחר שיש בידו נר מאיר ולא שם לבו על זה... ובמדריגת השכל אין שגגה כלל". וכ"ה בגבורות ה' פ"כ [צב:], ח"א לב"מ לג. [ג, כ:], ובח"א לסנהדרין קג: [ג, רמב.]. וראה נצח ישראל פי"ח הערה 62, שם פי"ט הערה 22, לעיל פ"א הערות 31, 36, ופ"ב הערה 112. (55) זהו המשך לשון המשנה. (56) "דמי גניבתו וגזלתו לבעלים" [רש"י שם]. (57) "ויהא מתוקן מן החטא" [רש"י שם]. (58) "מקולקל" [רש"י שם]. (59) בתוספות שלפנינו שם לא הביאו את פירוש רש"י, וממילא לא שאלו עליו דבר. וכנראה היתה למהר"ל גירסא אחרת בדברי התוספות, או שכך הבין בדבריהם הקצרים. (60) לשון רש"י שם: "שהביא פסולין בישראל, ויהא זכרון, לפיכך אין עונותיו נמחקין בתשובה". (61) לשון תוספות שם: "דטפי בושתו ניכר שהממזר נראה לעולם, אבל שאר עבירות רוצח וגזלן, אין עדיו לפניו". (62) ואין בושתו של המוליד ניכר. (63) וזה לא מסתבר שדרשת חז"ל תהיה תלויה באוקימתא מסויימת. (64) כי מצד עצמו הוא לאו שניתן לתשלומין, ולכך לא לוקין עליו [רמב"ם הלכות סנהדרין פי"ח ה"ב]. ועוד אודות שממון הוא "אפשר בחזרה" - ראה תוספות ב"ק ד: ד"ה ועדים. (65) אם החטא נגדר כחטא גדול או כחטא שאפשר לתקנו [אע"פ שבשניהם מועלת תשובה]. (66) של חטא גדול [כמו המוליד ממזר]. (67) פירוש - אפשרותה של תשובה היא מחמת האדם החוטא שהוא בעל שינוי ותמורה [ראה הערה 54], ולא מחמת דרגת החטא. ולכך אין התשובה קשורה לחפצא של החטא, אלא לגברא של החוטא. והראיה, שהתשובה מועילה לכל העבירות. ואם התשובה היתה קשורה באיזה אופן שהוא לסוג החטא, לא היה ניתן לומר עליה שתועיל בכל העבירות כהדדי. וכאשר אנו באים לקבוע איזהו חטא שהוא בגדר "לא ניתן לתקון", בע"כ שאין התשובה משמשת בזה לשום קנה מידה, כי אין התשובה מורה כלום על החטא, אלא רק על החוטא. (68) כמו שמצינו שיש לאו הניתק לעשה [מכות טו.], והלאו נתקן על ידי העשה שבא בעקבותיו [תוספות ב"מ כו:, ד"ה מתנה]. (69) דוגמה לדבר; המוצא אבידה ולקחה לעצמו, ביטל מצות עשה ["השב תשיבם" (דברים כב, א)], ועבר על שני לאוין; על לא תוכל להתעלם, ולא תגזול. ואם החזירה לאחר שנתייאשו, מתנה היא זו, והאיסור שעשה עשה [ב"מ כו:]. ובשו"ע הרב הלכות מציאה ופקדון ס"א כתב: "והרי זה מעוות לא יוכל לתקן". הרי שמצוה שאינה בת תקון היא בגדר "מעוות לא יוכל לתקון". (70) דוגמה לדבר; באבות פ"ד מי"ד אמרו "שגגת תלמוד עולה זדון". וכתב שם בדר"ח [קפה:] לבאר: "כי השגגה הוא הטעות, והגורם לזה הוא החומר, שאם אין החומר השכל הוא בפועל, ואין בו שגגה וטעות. ולפיכך שגגה שייך במעשים אשר הם שייכים לגוף החמרי... אבל בשכל אין שייך טעות. ולפיכך שגגת תלמוד עולה זדון, כי מאחר שהתלמוד הוא שכלי, לא היה לו לטעות". וראה הערה 54. וכן כתב בדר"ח פ"ד מ"ד [קסט:] לגבי חטא חילול השם. וראה לעיל פ"א הערה 31, ופ"ב הערה 112. (71) יסוד נפוץ בספרי המהר"ל. וכגון, דבריו בגו"א במדבר פל"א אות יח, שכתב: "ומן המדה שהכתוב מגנה את ישראל, שאומר עליהם 'כי עם קשה עורף אתה' [דברים ט, ו], שעומדים במעשיהם ולא יקבלו שינוי, תבין זה. כי החומר הוא בעל השתנות, אבל דבר שאינו חומרי לא יקבל שינוי". וכן כתב בגבורות ה' פמ"ד [קסז.], וז"ל: "ואצל ישראל, אף המדה הפחותה שבהם יורה על השכל. שמהמדה הפחותה שהם קשי עורף אינם חוזרים מדרכיהם. וזה יורה על העמידה והקושי, וזהו מענין השכל שאין לו השתנות... [לעומת] החומריות, שנקל להשתנות, כמו כל חומר שנקל לקבל שנוי". ועוד אודות שהצורה אינה מתפעלת - לעומת החומר - ראה נצח ישראל פ"ה הערה 430, שם פי"א הערה 21, שם פי"ט הערה 59, ועוד ועוד. וכן מבואר יותר בח"א למנחות נג: [ד, פד.], וז"ל: "וכן מה שאמר רבי יוחנן [שם] אח"כ 'נמשלו ישראל לזית, מה זית אינו מוציא שמנו רק ע"י כתישה וכו''... וכך ישראל, אשר בהם הנפש הנבדלת, אינם חוזרין למוטב כאשר ראוי אל הנפש הנבדלת, רק ע"י יסורין להסיר החומרי, אז הנפש הנבדלת מאירה כראוי. ודבר זה אינו באומות, שאם הם רשעים אפשר שיהיו חוזרים למוטב בעצמם במה שהם חומריים בעלי שנוי, לכך אפשר בהם השתנות בהם מן הרע למוטב, כמו שאמרו ז"ל [ירושלמי סנהדרין פי"א ה"ה] כי הגוים קרובים אל התשובה, כמו שנמצא בנינוה שהיו חוזרים בתשובה [יונה ג, ח]. מה שאין כן בישראל, שהם עם קשה עורף. ודבר זה הסבה, שכל אשר נוטה אל החומר הוא מיד משתנה מענין לענין. אבל בישראל א"א שיחזרו למוטב מעצמם, רק ע"י יסורין, שע"י יסורין מסולק החומרי, עד שהנפש טהור ונקי מן הפחיתות החומרי". ובתפארת ישראל פל"ט [קיט.] כתב: "מאחר שחטא בדבר... שהוא שכלי, והשכל אין לו שנוי, ולפיכך בעבירה של שבועת שוא נאמר [שמות כ, ז] 'לא ינקה ה'', מאחר שהחטא הזה הוא בשם, שהוא המהות השכלי אשר עומד בלי שנוי". וראה לעיל פ"א הערה 33. (72) בח"א לשבת קמה: [א, עז:] כתב: "בהמה לאו בת גלות היא, רק עופות, כדכתיב [משלי כז, ח] 'כצפור נודדת מקנה כן איש נודד ממקומו'. כי העופות יש להם קן מקוים, והוא נקרא מקום שלהם... דלא שייך גלות רק בעופות, ולא בבהמה ולא בדגים". והם הם הדברים שביאר כאן; דוקא העופות שהן נודדות ומעופפות תמיד, אין הן נחשבות שהן במקומן אלא רק כאשר הן נחות בתוך הקן שלהן. וממילא יש בעופות ענין של גלות, כאשר הן מחוץ לקן. מה שאין כן בבהמה, שאינה נודדת ומעופפת, לכך אף ללא קן היא נמצאת במקומה, וממילא אינה בת גלות.
(73) "וחלל" הוא לשון התפעלות, וכמו שכתב בח"א ליבמות סד. [א, קמב:]: "היולדת נקראת 'חלה גם ילדה' [ישעיה סו, ח], והוא מלשון 'חלל'... אשר לשון הזה על התפעלות שמקבל המוליד". וכבר נתבאר למעלה שהחומרי מתפעל לעומת השכלי [ראה לעיל פ"א הערה 33]. וזהו שכתב כאן "האדם הגשמי שהוא בעל שנוי וחלל". (74) כפי שביאר בתפארת ישראל פנ"א [קנז:], וז"ל: "והנה נצחיות התורה מבואר במופת ברור אצלנו, כי התורה היא מן השי"ת, ומצד המקבל אינה ראויה, כי האדם הוא בעל גוף וגשם... ואיך יהיה לדבר זה שינוי וחילוף... [כי] הדבר שהוא מצד העילה, כמו שהיא התורה, שהיא מצד העילה, א"כ איך אפשר שיהיה לדבר זה שינוי... כי הדבר שהוא מצד העילה אין השתנות לו". ושם בתפארת ישראל פ"נ [קנה:] כתב: "כי התורה היא מן העולם העליון בתכלית הרחוק מן האדם... א"כ לא יקרה לתורה ג"כ הויה והפסד... כי לא תכנס התורה בגדר האדם שהוא בעל הויה והפסד". ובגו"א בראשית פי"ז אות ג כתב: "דע כי הוויות התורה הם מקויימים נצחיים לא ישתנו. כי ענין התורה והוויותיה באים ממקום שהוא למעלה מן ההפסד... כי התורה לא תפול תחת השינוי". (75) לכאורה כוונתו לדבריו בנתיב התורה פ"ג [א, יד:], ששם ביאר מאמר אחר של חכמים שאמרו [פסחים מט.] "כל הנהנה מסעודת הרשות לסוף גולה", וכתב לבאר שם: "כי כאשר הוא נהנה מסעודת הרשות, שרודף אחר הנאות הגוף... לכך ראוי לגלות. כי האדם דבק בעליונים, ובשביל שיש לו דביקות לשם אינו זז ואינו גולה ממקומו. וחבור זה הוא על ידי השכל, כי בלא השכל אין לאדם חבור לעליונים כלל. וכאשר הת"ח מרבה סעודתו... אז יוסר ממנו החבור והדביקות אשר לאדם בעליונים כאשר הוא שכלי... ולכך אמר כי לבסוף גולה... ויתבאר בסמוך גם כן אצל מי שאין לו דיעה לבסוף גולה, עיין שם". אמנם לא נמצא לפנינו שביאר כן בנתיב התורה, אך נמצא כן בח"א לסנהדרין צב. [ג, קפג.], שהאריך לבאר ענין זה, וכתב בתוך דבריו: "מי שיש לו דעה יש לו מקום, ומי הוא מקומו, הוא הש"י, שהוא מקומו של עולם [ב"ר סח, ט]... ולפיכך אדם שיש בו דעה עומד במקום שלו, הוא הש"י, שהוא מקומו של עולם ואינו גולה, וכאשר אין בו דעה אז אין לו נטיעה עם הש"י, שהוא מקומו והוא גולה... כי נקרא האדם 'עץ השדה' [דברים כ, יט]... רק שהוא עץ הפוך... כי האילן שרשו בארץ... אבל האדם שרשו פונה אל השמים כי מקומו למעלה הוא השם יתברך... ולפיכך... השכל אשר בראשו... יש לשורש הזה חבור אל מקומו ונטוע שם. ואם אין לו השכל, אז נפרד החבור ונעקר השורש מן המקום אשר הוא נטוע שם, והוא גולה, והבן זה". וראה גו"א בראשית פ"ט אות יד, שהאריך לבאר יסוד זה. (76) אודות שהתורה היא האמצעי שעל ידו האדם מתחבר אל הקב"ה, ומבלעדה - ישנה גלות, צרף לכאן דבריו בנצח ישראל פ"ט [ד"ה ובמדרש] שכתב: "ובמדרש [איכ"ר א, א], שאלו את בן עזאי, אמרו לו רבינו דרוש דבר אחד ממגילת קינות. אמר להם, לא גלו ישראל עד שכפרו ביחידו של עולם, ובמילה שנתנה לעשרים דורות, ובעשרת הדברות, ובחמשה חומשי תורה, מנין, 'איכה ישבה בדד' [איכה א, א]... כי ישראל היה להם ברית עם השם יתברך, וכאשר היה להם הברית עם השם יתברך, והוא הקשור והחבור, לא גלו... וכאשר בטלו הברית על ידי שכפרו במי שהיה להם ברית עמו, והוא יחידו של עולם. וגם כפרו שאין כאן מקבל ברית, כי המילה מורה שישראל מקבלים ברית מן השם יתברך... והתורה ועשרת הדברות שנתן השם יתברך לישראל הם הברית והחבור כאשר עושים ישראל התורה והעשרת הדברות, כי הם מונחים ב'ארון הברית' [יהושע ג, ו]. כי התורה והמצות שנתן השם יתברך לישראל, הוא הברית עצמו והחבור, כאשר עושים ישראל מצותיו. כי כל ברית וקשור הוא על ידי שלשה; האחד הוא שמאתו הברית, והוא השם יתברך אשר כרת עמהם הברית. והמקבל הברית, הוא האדם. והדבר שהוא הברית, הוא השלישי. ולכך התורה עצמה היא הברית, כי התורה הוא חבור לישראל, ועשרת הדברות, כי הדבר אשר הוא בין שני דברים יש לו חבור אל שניהם, ובזה מקשר אותם. ולכך התורה כולה, עם עשרת הדברות, הם החבור בין השם יתברך ובין ישראל. רק כי עשרת הדברות, שהם ראשונים אל התורה, יש להם חבור אל השם יתברך ביותר, ושאר התורה יש לה יותר חבור אל ישראל. ולכך 'בני ישראל' כמספר תרי"ג חוץ מיו"ד, שהם עשרת הדברות. ועשרת הדברות אינם קרובים כל כך אל ישראל, רק על ידם יש להם חבור אל השם יתברך. והם היו כופרים ביחידו של עולם, שמאתו הברית, והמילה שהיא במקבל הברית, ועשרת הדברות והתורה הם עצם הברית... ובפרק קמא דשבועות [יג.] רבי אמר, על כל עבירות שבתורה, בין עשה תשובה ובין לא עשה תשובה, יום הכפורים מכפר, חוץ מפורק עול תורה, ומגלה פנים בתורה, ומפר ברית בשר... כי יום הכפורים ראוי שיהיה מכפר כאשר יש לאדם חבור וברית עם הקדוש ברוך הוא... וכאשר פורק עול תורה, שהוא כופר בעיקר שעמו הוא הברית, אם כן אין כאן ברית כלל. וכן כאשר מגלה פנים בתורה, שהתורה עצם החבור והברית בין השם יתברך ובין האדם, ואם אין תורה - בטל עצם הברית... ולפיכך מלת 'איכה' מרמז על הדברים שהם עצם הברית, ובשביל שהיו מבטלים הברית - גלו". הרי שפרישה מהתורה מחייבת גלות, בין ביחיד, ובין בצבור. ובדרוש לשבת תשובה [סח.] כתב: "ומגלה פנים בתורה שלא כהלכה, הרי הוא מסלק האמצעי שהוא בין השי"ת ובין האדם, שהרי התורה היא האמצעי בין הש"י ובין האדם, שע"י התורה יש לאדם דביקות בו, ולכך התורה היא אמצעי שעל ידה החבור, וכאשר אין האמצעי... לא שייך שישוב אל השם יתעלה". ואודות שרק ע"י התורה יש לאדם דביקות בהשי"ת - ראה נצח ישראל פ"ב הערה 66. וכן הזכיר בקצרה בתפארת ישראל פנ"ו [קסז:]. ובח"א לשבועות יג. [ד, יג:] המשיל בזה משל, וז"ל: "כי האדם דומה אל פרי האילן, היוצא מן העיקר, והפרי הוא תולה בעיקר ע"י האילן, שהוא אמצעי בין הפרי ובין העיקר... ועל ידו שב אל העיקר... וכן התורה, היא עץ חיים, והיא אמצעית בין הש"י ובין האדם". ומעין זה כתב בתפארת ישראל פ"ט [לג.]. (77) לשון הגמרא שלפנינו "'מעוות לא יוכל לתקון', זה שביטל ק"ש של שחרית או ק"ש של ערבית, או שביטל תפלה של שחרית או תפלה של ערבית". (78) "שאמרו לו בא עמנו ולא הלך, נמצא שחיסר עצמו מאותו מנין, לא יוכל לימנות עוד באותו מנין שכבר עשו את המצוה" [רש"י שם]. (79) כמבואר בהערה 50. וכן מוכח מברכות [כו.], שביארו שם שהכוונה ל"מעוות לא יוכל לתקון" הנאמר לגבי תפלה היא שלא יוכל להשלים את התפילה החסירה בתפלה הסמוכה לה, אך לא דובר כלל ביחס לתשובה. (80) כמו לגבי קרבנות, שאמרו [ברכות כו.] "עבר יומו בטל קרבנו". ותוספות שם ד"ה טעה גרסו "עבר זמנו בטל קרבנו". ובשבת קלא: הביאו את מצוות לולב, סוכה, מצה, שופר, ואמרו עליהן [שבת קלב.] "אם עבר זמנה - בטלה". (81) בד"ה ועוד כי. (82) שהוא בגדר "מעוות לא יוכל לתקון". (83) רומז בזה שמצוות נעשות על ידי כלי הגוף. והוא יסוד נפוץ בספרי המהר"ל, ולדוגמה בתפארת ישראל פי"ד [מז.] כתב: "המצוה נתלה במעשה האדם שעשה על ידי גופו, ואין המצוה דבר נבדל לגמרי בשביל זה... וידוע שכל דבר שהוא בגוף הוא בזמן, וכל דבר שאינו בגוף אינו תחת הזמן, ולכך אמר שהמצוה [מגינה] לפי שעה [סוטה כא.], דהוא הזמן, שהאור אלקי שהוא במצוה הוא נתלה בגוף, כמו האור שהוא בנר הנתלה בגוף, שהוא השמן והפתילה, והוא לזמן". ובנתיב התורה פ"א [א, ט.] כתב: "כל המצות תלוים במעשה, והמעשה על ידי גוף האדם, שהוא גשם, ולכך המצות ניתנו בזמן". וקודם לכן כתב שם [א, ו.]: "המצוה מגינה לזמן, מפני שהיא על ידי מעשה הגוף... והגוף יש לו התלות ושייכות בזמן". וכן שב וכתב שם בפי"ז [א, עב:]. וראה גו"א שמות פי"ז הערה 304, שם פכ"ה הערות 26, 27. ובדר"ח פ"ג מי"ז [קנו:] כתב: "כי המעשים מתייחסים לגוף האדם... כי לא שייך מעשה המצות בשכל, רק המצות הם שייכים לגוף האדם. כי אכילת מצה, הרי המצה הוא דבר גוף. וכן לולב, וכן כל המצות, הכל הם בגוף... המעשים שייכים לאדם במה שהוא בעל גוף". ובתפארת ישראל פס"ב [קפז.] כתב: "המצות הם נעשים על ידי כלים גשמיים". וראה נצח ישראל פכ"ז הערה 12, ובסמוך הערה 105. (84) "וכאילו עשה המצוה שבטל" [לשונו למעלה, וראה הערה 68]. (85) יסוד נפוץ בספרי המהר"ל. ולדוגמה, בח"א לערכין טו. [ד, קלב:] כתב: "הדבור הוא שכלי, כי אין אל הבעל חי הדבור, רק האדם שהוא שכלי יש לו הדבור". ועיי"ש, כי מאריך לבאר יסוד זה. ובגבורות ה' פס"ד [רצא:] הביא את הפסוק [תהלים קטו, ה] "פה להם ולא ידברו עינים להם ולא יראו וגו'", וכתב לבאר: "וזכר חסרונם [של הפסלים], מתחיל בגדול ובקטון כלה. מתחיל בתחילה בדבר שהוא החשוב יותר, והוא הדיבור שלא נמצא רק לאדם, ולא למין בהמה. ומפני זה חשוב [האדם] על הכל, והוא קרוב אל השכלי יותר. ולפיכך הולד לא יוכל לדבר בעת שנולד, מפני שאינו בן דעת. ואח"כ זכר העינים, שהוא הראות שהוא כח בלתי גשמי אחר הדבור", ועיי"ש עוד שמאריך בזה. ועוד אודות שדיבור הוא שכלי [ולכך התינוק אינו מדבר], ראה דרוש עה"ת [י:], ובגבורות ה' פכ"ח [קיב:]. ובח"א לגיטין נז. [ב, קיז:] כתב: "כי הלשון, שהוא אל הנפש המדברת, אשר היא שכלית, הוא מחריב בית המקדש שהוא קדוש. ולכך א"י הקדושה חרבה בשביל לשון הרע, וכן ביהמ"ק, שהוא קדוש, פועל בהם הלשון. כי הדבור אל האדם שהוא שכלי, ולכך על ידי זה חרב הבית, ואין כאן מקום זה, ונתבאר בערכין [טו.] דבר זה, ועוד בשאר מקום". וראה לעיל פ"ג הערה 6. (86) "אבל השכלי אין בו תקון, כי אין בו השתנות" [לשונו למעלה, וראה הערה 71]. (87) יסוד נפוץ בספרי המהר"ל שהדברים של הרבים הם נבדלים, ואילו הדברים הפרטיים הם גשמיים. ולדוגמא, בנצח ישראל פל"א [ד"ה וקאמר כי] כתב: "כי שכל רבים כמו שהם רבנן, הוא שכל פשוט... אבל ההשגה... שאינו כל כך השגה פשוטה, והיא... השגת היחיד, שהוא פרטי, שאין זה השגה פשוטה כמו השגת רבים, שהיא השגה פשוטה. ולכך הלכה כרבים בכל מקום". וראה שם הערה 105. ובח"א לשבועות ט. [ד, יא.] כתב: "המלך נבדל מן הכלל... ולכך יש בשביל זה מעלה אלקית... שהמלך מושל על הכלל, והכלל הוא נבדל. כי הגשמי הוא פרטי". ובתפארת ישראל פל"ט [קיט.] כתב: "השי"ת מייחד שמו על הכללי, לא על הפרטי... כי השם הוא המהות השכלי, אשר אין השכל פרטי, רק כללי". וכ"ה בגו"א בראשית פי"ב אות ד. [וצרף לכאן את הפסוק "לתאוה יבקש נפרד" (משלי יח, א)]. וכ"ה בבאר הגולה באר הרביעי [נו:], וז"ל: "הכלל הוא קרוב אל השכל, והפרטי קרוב אל הגשמי, ודבר זה ידוע". וכן כתב בנתיב יראת השם פ"ב [ב, כה.], וז"ל: "כי הפרטי הוא מצד הגשם בלבד". ובח"א לב"ב יז. [ג, עז:] כתב: "אין חסרון בדבר שהוא כללי... כי כל נבדל ג"כ הוא כללי. ולא נחשב פרטי רק הדבר שהוא גשמי". ועוד אודות מדרגת התשובה של הרבים - ראה ח"א לר"ה יז: [א, קיח:], שכתב: "כ"כ מדרגת התשובה של צבור... מגעת למעלה מעולם הזה". וכ"ה בח"א לע"ז ד. [ד, כח:]. וראה לעיל פ"ב הערה 94. ורש"י ויקרא כו, ח כתב: "אינו דומה מועטין העושין את התורה למרובין העושין את התורה". ובדר"ח פ"ב מ"ד [עד:] כתב: "כל ענין הצבור הוא רצונו, וראיה לזה כי אמרו בפ"ק דברכות [ח.]... 'אימתי עת רצון - בשעה שהצבור מתפללין'. הרי לך מבואר שהש"י רצונו בצבור דוקא... כי הצבור הוא רצונו של הקב"ה... כי אין מקטרג לצבור במה שהם צבור, [כי] יש להם כח כללי, ובצד הכלל אין חטא, כי החטא הוא בפרטים, אבל בכללי לא שייך חטא וקטרוג. ותפילת הצבור בבית הכנסת הוא מצד הצבור, ולפיכך הוא שעת רצון... ועכ"פ הצבור הם דבוקים ברצונו יתברך כאשר ידוע". וכן כתב בח"א לב"ב קטז. [ג, קכד.], שהרצון דבוק בכלל, ולא בפרטי. וכ"ה בח"א לע"ז ד. [ד, כח:]. (88) נראה לבאר הדגשתו "נבדל לגמרי", כי בתפארת ישראל פ"ט [לא:] כתב: "המצות כולם שכליות אלוקיות... וכאשר האדם עושה המצוה, שהוא המעשה השכלי, הנה הוא מתקרב בזה אל המעלה הנבדלת". וכל זה ביחיד, שסו"ס המצוה נעשית בכלי הגוף [ראה הערה 83]. אך ברבים, המצוה היא בגדר "נבדל לגמרי", ולא רק מתקרבת אל המעלה הנבדלת. (89) מעין מה שאמרו בגמרא [ביצה י:] "הנך אזדו לעלמא, והני אחריני נינהו". (90) "אלו" - ביטול קריאת שמע ותפילה, וזה שמנוהו חבריו לדבר מצוה ולא נמנה עמהם. (91) "שב מרעתו" [רש"י שם]. (92) "וממצוקותיהם יוציאם" [המשך לשון הפסוק שם, והובא בגמרא]. (93) "וינחם האלקים על הרעה אשר דבר לעשות להם ולא עשה" [המשך הפסוק שם, והובא בגמרא]. (94) לשונו בגו"א במדבר פ"כ אות ח: "ג' דברים הם; האחד קודם הגזירה, והגזירה בלא שבועה, וגזר דין שיש עמו שבועה. וקודם גזר דין - קודם שגזר הקדוש ברוך הוא שכך יהיה, אלא שכך הוא רוצה לעשות, והוא נקרא 'עלה במחשבה'. ואין צריך כל כך תפילה וזכות גדול שתתבטל. אבל כשנגזרה, אי אפשר שתתבטל אלא על ידי תפילה וצעקה גדולה וזכות גדול. ואחר גזר דין שיש עמו שבועה, אין מועיל לא תפילה ולא צעקה [ר"ה יח.], ופשוט הוא זה החילוק. ותמצא כגון אלו החלוקים, וכמו באדם; לפעמים יחשוב לעשות דבר. וכאשר הוא גומר לעשות, אז הוא מוציא את הדבר בפה. ולפעמים הוא נשבע שיעשה דבר פלוני או ענין פלוני. כן כביכול למעלה; עלה במחשבה קודם שגוזר, ואחר שגוזר, וגזר דין שיש עמו שבועה". (95) צדקה, צעקה, שנוי השם, ושנוי מעשה. (96) לשונו בדר"ח פ"ב מ"ט [פט.]: "יש לך לדעת כי האדם הוא מתחלק לחלקים בבחינות הרבה, כי לפעמים חלקו חלקיו לשני חלקים - לגוף ונפש, ולפעמים לשלשה חלקים... עד שנמצאו הרבה בחינות". וכאן יחלק את האדם לשלשלה חלקים, והחלק הרביעי יכלול את שלשת החלקים כאחד. (97) כגון בנתיב העבודה פ"ג [א, פב:] ביאר כי ג' תפילות של שחרית מנחה ומעריב, הן כנגד גוף ממון ונפש. וכן ביאר בגו"א בראשית פ"ד אות י, ושם הערה 71, ושם שמות פכ"ה אות ד, ד"ה וציוה. וכן כתב בדר"ח פ"ב מ"ה [עט:], ושם פ"ד מ"א [קסג.]. ובנתיב גמ"ח פ"ה [א, קסה:] כתב: "כי גם הממון נכנס בגדר האדם, לפי שהממון הוא חיותו". ובנתיב הצדקה ספ"ד [א, קעט:] כתב: "כי הממון הוא כגופו נחשב". אמנם בדרך כלל המהר"ל מחלק את האדם לגוף, נפש, ושכל, וכגון בדר"ח פ"ד מי"ד [קפח.], נתיב העבודה ספ"א [א, עט:], תפארת ישראל פ"א [ח.], נצח ישראל פ"ד ד"ה אמנם לפי, ושם הערה 21. ובנתיב אהבת השם פ"א [ב, מ:] ביאר כי החלק השכלי מתחלף עם החלק הממוני, וכלשונו: "אבל עיקר הפירוש מה שאמר 'בכל מאודך', דבר זה נגד חלק השכלי שבאדם... ומה שדרשו [ברכות סא:] 'בכל מאודך' בכל ממונך, הוא דבר זה עצמו, כי כאשר האדם נאבד ממונו, בזה סר שכל האדם, וכמו שאמרו [ירושלמי תרומות פ"ח] לבו של אדם תלוי בכיסו, שהממון של אדם - שכלו נמשך אליו, לפי שהממון נותן לו קיום. ולכך אמר 'ובכל מאודך' בכל ממון שלך. שאף אם נוטל ממון שלך, וזה לך אבוד השכל" וראה להלן פ"ח הערה 99. (98) לשונו בח"א לב"ק קיט. [ג, יז.]: "כי הפרוטה היא חיותו של אדם ופרנסתו. וכיון שחיותו תלוי בו, והוא גוזל אותו, נחשב לו הגזילה כאילו לוקח נפשו, כיון שנפשו תלוי בו". וראה בנתיב העושר פ"ב [ב, רכח.]. (99) ורש"י [דברים ו, ה] כתב "יש לך אדם שממונו חביב עליו מגופו, לכך נאמר [דברים ו, ה] 'ובכל מאודך'". וכתב שם הגו"א אות ג: "תימה, אם כן דיבר הכתוב נגד הסכלים, שהרי בני גד ובני ראובן - שחסו על ממונם יותר ממה שחסו על בניהם ונשותיהם - נאמר [קהלת י, ב] 'לב כסיל לשמאלו' [על פי במדב"ר כב, ט], ולמה צריך לכתוב לדבר מאלו אנשים. ויראה לומר, דמי שהוא אוהב את ממונו יותר מגופו, משום שהממון מחיה את האדם, שהוא סבה לחיותו. ודבר שהוא סבה לחיות שלו - הוא קודם לו במעלה בדבר מה, ולפיכך הוא אוהב אותו יותר מגופו. והשתא הא דכתב 'בכל מאודך', לא שרצה לומר בשביל שהוא אוהב את ממונו יותר מגופו הוה אמינא שלא ימסור ממונו, רק בשביל שיש לממון מעלה - שהוא סיבה לו. וכאילו אמר אילו כתיב 'בכל נפשך' [בלבד, ולא נאמר גם 'בכל מאודך'], הוה אמינא דווקא אם נוטל נפשך יש לו למסור נפשו עליו, אבל אם נוטל ממונו אין צריך למסור, בשביל שיש לממון האדם מעלה שהוא מחיה את הנפש, ואין צריך שיאהב אותו בדבר זה שיש לו מעלה כל כך. דאף על גב שמעלת נפשו של אדם יותר, מכל מקום אילו כתב 'בכל נפשך' הוה אמינא דוקא נפשו יש לו למסור, אבל ממונו לא. שאין אנו שוקלין הקולות והחומרות בשום מקום, ואם יש חומרא קטנה בלמד שאין במלמד, אף על גב דאיכא במלמד חומרא גדולה, אין למדין זה מזה. ואם כתב 'בכל מאודך', הוה אמינא דוקא ממונו, אף על גב שהוא מחיה את הנפש, מכל מקום הנפש יותר יש לו מעלה בצד עצמו, לכך צריך לכתוב שניהם, ונכון". (100) בנתיב אהבת השם פ"א [ב, מה:], שכתב שם: "כמו שתמצא אצל אהבת השם יתברך ג' דברים; 'ואהבת את ה' אלקיך בכל לבבך ובכל נפשך ובכל מאודך', ורוצה לומר שיהיה אוהב השם יתברך בג' חלקי האדם... דהיינו או בגופו או בנפשו או בממונו". (101) לשונו בגבורות ה' פ"ס [רסז.]: "כל דבר מורכב מן חלקיו... כמו הבית שהוא מורכב מחלקיו, והם העצים והאבנים שהם חלקיו, ועצם צורת הבית". ושם בפס"ו [שז.] כתב: "האדם בכללו הוא כולל חלקיו כאשר מקבל על ידי החלקים צורת האדם. וזה דבר... כמו הבית, שחלקיו הם העצים והאבנים, ואחר כך נעשה ממנו הבית המורכב משניהם, והוא ענין זולת חלקיו". (102) כפי שכתב בנצח ישראל פי"ח [ד"ה וזה כי], וז"ל: " כי האדם יש בו שלשה חלקים; החלק האחד - גופו, וחלק השני הוא נפשו, וחלק השלישי הוא שכלו ודעתו. ואלו החלקים אין זה כזה, אלו הם שלשה חלקים שיש באדם, והאדם כלול משלשה חלקים אלו. הנה יש באדם ד' בחינות; מצד חלקי האדם, שהם שלשה, כמו שאמרנו. ובחינה רביעית - מצד כלל האדם". וזה לשונו בנר מצוה [טו.]: "האדם כלול מן אלו ג' דברים, שהם; כח גופני שיש באדם, ויש כח נפשי, ויש לאדם כח שכלי... והדבור מן האדם, מה שנקרא האדם 'חי מדבר' הוא כח הרביעי, אשר הוא כולל האדם בכל שלש כוחות שלו". וכן כתב בנתיב הלשון פ"ו [ב, עו.]. וראה גבורות ה' פ"ס [רסז.], ובדרשת שבת הגדול [רכד:]. ובשם משמואל בפרשת תזריע [תרע"א דף רט] כתב שם האבני נזר שכח הרביעי נקרא "צלם", והוא המחבר כל ג' הכוחות. וראה דר"ח פ"ד מכ"ב [רז.]. (103) לשונו בח"א לר"ה טז: [מקור המאמר (א, קז:)]: "כי הגזר דין יכול להשתנות בארבעה דברים אלו, מפני כי אלו הם שנוי גמור המשנה את היסודות, וכאשר היסוד נשתנה יש כאן שנוי בגוף הדבר. לפי שכל שנוי כאשר ישתנה בעיקר הדבר ובשורשו, יש לו השתנות בעצמותו". (104) "המעשים" - שנוי מעשה. ובא להורות כיצד שנוי מעשה, צעקה, וצדקה, מקבילים לחלקי האדם, שהם גוף נפש וממון. (105) כמבואר בהערה 83. וכן כתב בהקדמה לדר"ח [ז.], וז"ל: "ואין מעשה האדם רק על ידי הגוף".ושם בפ"א מי"ז [נה.] כתב: "כי המעשה הוא לגוף, והמדרש לשכל". ושם בפ"ג מי"ז [קנו:] כתב: "כי המעשים מתיחסים לגוף האדם". וכן הוא בתפארת ישראל פי"ד [מז.], נתיב הלשון פ"ב [ב, סז.], נתיב הזריזות פ"א [ב, קפה:], ועוד ועוד. (106) והוא הגוף. (107) לשונו בנתיב היסורין פ"א [ב, קעה.]: "צריך שיהיה לאדם דביקות עם בוראו מצד הנפש, כי התפלה היא לנפש האדם, כי שופך נפשו לפני ה'". ובח"א לר"ה יא: [א, ק.] כתב: "כי זה מורה התפילה שהוא נושא נפשו אל השם יתברך להתפלל אליו". (108) ואודות ההתבטלות שיש בתפילה, הנה נקודה זו התבארה בארוכה בנתיב העבודה פ"ו, שהביא שם כמה הלכות תפילה שמטרתן להורות שהאדם משפיל א"ע אל ה' בשעת תפילתו. ובתוך הדברים כתב שם [א, צב:]: "כי עיקר התפלה אל השי"ת מצד שהאדם הוא עלול, ותולה בעלה המשלים אותו... ולפיכך כל שאין משים עצמו כבשר, ופירוש - שכבר הלכה הצורה ממנו, והוא כבשר שהלכה הצורה ממנו, ובזה האדם עלול, מקבל לגמרי... נחשב כאילו אינו כלל, ואז תפלתו נשמעת. אבל אם מחשב עצמו - מה, אף אם מחשיב עצמו כמו עשב, סו"ס יש לו צורה, ומצד הצורה... הוא דבר בפני עצמו... ואין זה עלול גמור, כאשר הוא בריה בפני עצמו. ולפיכך אמר [סוטה ה.] אין תפלתו של אדם נשמעת אא"כ יראה עצמו כבשר, ואז ראוי לקבל כמשפט העלול, אשר הוא מקבל מן העלה". וראה גו"א בראשית פ"י הערה 12. והואיל וקבע כאן שהתפילה מתייחסת לנפש, וכן השריש בנתיב העבודה שהתפילה היא התבטלות לה', לכך העולה מכך הוא שפעולת התפילה היא התבטלות הנפש. (109) וראה בנתיב הצדקה פ"ג [א, קעה:], שביאר שם שהצדקה נותנת חיות לממונו, ובלעדה ממונו נחשב לדבר מת, והוא משא כבד על האדם. ובסוכה מט: אמרו "צדקה בממונו, גמילות חסדים בין בגופו בין בממונו". (110) שנוי מעשה [גוף], צעקה [נפש], וצדקה [ממון]. (111) אבות פ"ד מי"ד "שלשה כתרים הם; כתר תורה, וכתר כהונה, וכתר מלכות. וכתר שם טוב עולה על גביהן". וכתב שם בדר"ח [קפח.] לבאר: "כי אלו ג' כתרים... הם כנגד האדם. כי יש באדם ג' חלקים; החלק האחד הוא השכל שבאדם. החלק הב' הוא הנפש. החלק הג' הוא הגוף... וכנגד אלו הם ג' כתרים אלו. כי כתר תורה הוא כנגד השכל, וכתר כהונה הוא כנגד הגוף... אמנם המלכות כנגד הנפש... כתר שם טוב הוא כנגד מהות האדם, כי השם בא על המהות המופשט מן הגשמי. וכמו שאלו ג' כתרים כל אחד נגד חלק אחד שבאדם, וכך כתר שם טוב הוא כנגד מהות האדם... ולא יאמר כי יש ד' חלקים באילן; פירות, עלים, ענפים, ומהות האילן. אבל מהות השכלי הוא בפני עצמו, אינו נכלל עם אותם שהם חלקים בלבד, ודבר זה מבואר". וכן ביאר בנתיב שם טוב פ"א [ב, רמד:], שהשם נאמר על המהות הנעלה מחלקי האדם. וראה נצח ישראל פנ"ט הערה 50. ובח"א לר"ה טז: [א, קז:] כתב: "השם הוא שמורה על עצמות הדבר, ושנוי שם פירוש שנוי עצמותו... דרבי מאיר בדיק בשמיה [יומא פג:], כי השם יורה על עצמותו. וכאשר יש לו שנוי בעצמותו... הגזירה תתבטל, כי יש לו שם אחר. ודבר ידוע כי השם הוא עיקר גדול, כדקיימא לן בברכות [ז:] 'ומנא לן דשמא קגרים'... וכן נוהגים לשנות שם החולים" וראה להלן פ"ח הערה 85. (112) מה שמדגיש "כי המקום הוא גם כן צורך האדם", יוסבר על פי דבריו בנתיב העבודה ספ"ד [א, פז.], שכתב שם: "כי המקום הוא תוקף הדבר, מגין על הדבר שהוא מקום לו, כאשר ידוע מענין המקום. ויורה על זה שם 'מקום', שהוא מקיים את אשר הוא מקום לו". ובגו"א דברים פ"ד אות טז כתב: "כל דבר שאין לו מקום ראוי שיהיה נאבד, שכל דבר בעולם צריך למקום, וכמו שאמרו חכמים [אבות פ"ד מ"ג] 'אין לך דבר שאין לו מקום'". ובנצח ישראל ר"פ כד כתב: "כל הדברים בעולם שאינם עומדים במקום הטבעי להם, והם יוצאים מן המקום המיוחד לכל אחד, הוא שינוי, ודבר זה הוא הפסד נחשב. כי המקום הוא קיום אל אשר הוא מקום אליו, כאשר מעיד עליו מלת 'מקום', שהוא לשון קיום. והיציאה מן המקום, שהוא קיומו, הוא אבוד אל אשר הוא מקום אליו". וכן הוא בח"א לסנהדרין לז: [ג, קמז.], ובאור חדש [קנד:]. (113) יסוד נפוץ בספרי המהר"ל. ולדוגמא, בגו"א בראשית פכ"ה אות יט כתב: "והמקום המקבל את האדם, יקרא האדם גם כן על שמו", וראה שם הערה 69. ושם בשמות פי"ב אות סז כתב: "ודע, כי הארץ אשר יושב בה האדם הוא מתייחס אחריה, מפני כי כל דבר מתייחס אל המקום אשר הוא מקומו", וראה שם הערה 510. ובדר"ח פ"ג מ"ד [קכב.] כתב: "המקום אשר לאדם מתייחס הוא לאדם... נכנס המקום בהכרת האדם לומר פלוני ממקום פלוני... כי יש לאדם מקום מיוחד". ובתפארת ישראל פ"ז [כז:] כתב: "כל דבר בעולם יש לו מקום... כאילו היה המקום שייך לאדם, עד שהמקום נכנס בגדר של כל דבר". (114) ראיה זו מכתיבת שם המקום בגט, הביא גם בדר"ח פ"ג מ"ד [קכב.], תפארת ישראל פ"ז [כז:], ח"א לר"ה טז: [א, קח.], ובח"א לסנהדרין לז: [ג, קמז.]. (115) ובסנהדרין לז. אמרו שגלות מכפרת עון, וכתב שם בח"א [ג, קמז.]: "ראוי הגלות לכפרה... כי כל הדברים יש להם מקום, עד שנכנס המקום בגדר ובשם האדם... ומי שגולה ממקומו כאילו בטל עצם האדם... וזה מפני שהגלות כאשר אין לו מקום, הוא שנוי הכל, מאחר שהכל צריך למקום, וכאשר הולך בגלות ואין לו מקום, דבר זה הוא שנוי אל הכל". (116) צדקה, צעקה, שנוי מעשה, ושנוי השם. (117) כי נוסף עליהם שנוי מקום. ובסמוך יבאר מדוע לגבי שנוי מקום יש מחלוקת, לעומת ארבעה הדברים שהוזכרו קודם לכן. (117א) הולך לבאר כי; צדקה, צעקה, שנוי השם, ושנוי מעשה, הינם כנגד; חסד, גבורה, תפארת [חג"ת] ומלכות. ואף שנוי מקום הוא ענין של מלכות. (118) לשונו בח"א לר"ה טז: [א, קז:]: "לפי שאלו הם יסודות כל דבר. וידוע כי הם נגד דגלי [פנות] מרכבה. צדקה הוא מדת החסד... כי הצדקה שהיא גמילות חסד מושך מן החסד, שהוא עיקר יסוד הדבר... ולכך נשתנה הדין". ואודות שהחסד הוא מימין, ראה נצח ישראל ס"פ י שכתב: "ורמזו חכמים דבר זה, שאמרו במדרש [ויק"ר ד, א] שני דברים הם ביד ימינו של הקב"ה, התורה וגמילות חסדים... גמילות חסדים, דכתיב [תהלים מח, יא] 'צדק מלאה ימינך'". וכן הוא בנתיב התורה פט"ז [א, ע.], שכתב שם: "כי היד הימין הוא להגיע בו לאחר, כי היד הימנית לקלות תנועתה היא מתפשטת עד שהיא מגיעה לאחר. והיד השמאלי אין לה קלות התנועה, לכן היא עומדת לקבלה... וכן הצדקה, שהוא עושה צדקה עם אחרים, הוא בימינו, שהוא יתברך מגיע צדקתו לכל הנבראים". וכן כתב בנתיב הצדקה פ"ג [א, קעג:], נתיב אהבת ריע ר"פ ב [ב, נו:], גבורות ה' פמ"ה [קעד:], דר"ח פ"ב מ"ג [סוף עג:], שם פ"ה מ"ד [רכו:], ח"א לנדרים סד: [ב, כג.], ח"א לסוטה מו: [ב, פג.], ח"א לב"מ נט. [ג, כד:], ועוד. (119) כן כתב בח"א לר"ה טז: [א, קז:]: "צעקה נגד מדת הדין... ונקט 'צעקה' ולא נקט 'תפילה', מפני שהצעקה היא למדת הדין דוקא, שהוא צועק ממרירות ומשברון לבו". ועוד אודות השייכות של צעקה למידת הדין, ראה בבאר הגולה באר השלישי [מו:]. (120) כי דברים אלו הם יסודות ופינות המרכבה, ויש בידם לשנות את עצם האדם, ולהחשיבו כאדם אחר, וכמבואר בח"א לר"ה טז: [א, קז:], והובא בהערה 118. (121) לשונו בח"א לר"ה טז: [א, קז:]: "שנוי השם נגד קדושת השם, שהוא נגד תפארת, והיא נקראת 'שם', כי השם הוא שמורה על עצמות הדבר, ושנוי שם פירוש שנוי עצמותו". ולכך כתב כאן "ושנוי השם מבטל עצם הגזירה". (122) בבראשית יב, ב נאמר לאברהם "ואגדלה שמך", ופירש רש"י שם: "ואגדלה שמך - זה שאומר אלקי יעקב". וכתב בגו"א שם אות ה: "והגדלת השם הוא במדת יעקב, לעשות לו שם תפארת, והוא ידוע, וזה 'ואגדלה שמך' שאמר 'אלקי יעקב'". ובהקדמה שלישית לגבורות ה' [כ] כתב על גוג ומגוג: "וכן גוג ומגוג לעתיד יהיה בא להתנשא לומר שאליו ראוי ההתנשאות... מצד שהוא מזרעו של יפת... ולא עוד אלא שרוצה להתנשאות על השם יתברך. וזהו תבין שאחיו השני נקרא 'שם' [בראשית ו, י], על שהוא חלקו של השם יתברך". הרי ש"שם" הוא כנגד קדושת השם יתברך. וראה בח"א לב"מ נח: [ג, כג.] שביאר את החומרה של המכנה שם לחבירו. ודבריו שם שייכים מאוד ליסוד שמניח כאן. (123) לשונו בח"א לר"ה טז: [א, קז:]: "שנוי המעשה נגד שם אדנות, והוא שם המעשה, כי הוא העשיה והוא ידוע לחכמים... שנוי מעשה דומה למדה אחרונה". וזו מעלת דוד המלך, אשר הוא הפינה הרביעית במרכבה [זוה"ק ח"ג רסב:], ו"היה דוד שוה לאבות מצד המקבל" [לשונו בח"א לסנהדרין קז. (ג, רנב.)]. ומידה זאת נקראת מלכות [לעומת שלש הפינות הראשונות שהן כנגד חסד, גבורה ותפארת]. ושם אדנות מורה על מלכות [זוה"ק ח"ג יא.]. והואיל ואיירי מצד המקבל, לכך דרגה זו קרובה אל האדם. וראה נצח ישראל פ"ד הערה 83. ובגו"א שמות פט"ו אות כב ביאר את שם אדנות, ודבריו שם שייכים מאוד לדבריו כאן. (124) לשונו בח"א לר"ה טז: [א, קז:]: "והמקום הוא ג"כ לשם אדנות... שהמקום הוא רומז... על הבינה, שהוא מקום הכל". ועוד אודות "מקום בינה" - ראה בדר"ח פ"ה מט"ז [רנו:], ובח"א סוטה יג: [ב, נה:]. ו"מקום" הוא ענין של מלכות [זוה"ק ח"א קנא:]. (125) וראה בח"א לר"ה שם, שהאריך טובא לבאר מאמר זה ע"פ דברים נסתרים. (126) לשונו בח"א שם: "יש הפרש [בין שנוי מעשה לשנוי מקום], כי שנוי מקום מצד שהוא מקום לזולתו, ואינו מצד עצמו כמו שנוי מעשה... והמחלוקת אם הוא גם כן נמנה בכלל יסוד הדבר המקום, אשר הוא כולל הכל. כי אם המקום הוא בכלל היסודות ראוי שיהיה משנה הגזירה. ואתה הבן עוד. זכר לדבר חמשה חומשי תורה. כי ארבע חומשי תורה הם אינם משנה תורה. אבל משנה התורה מפני כי הוא משנה תורה אינו נכלל בשוה אל ד' הראשונים".
(1) לשון הפסוק במילואו "השמן לב העם הזה ואזניו הכבד ועיניו השע פן יראה בעיניו ובאזניו ישמע ולבבו יבין ושב ורפא לו". הרי שתשובה מועילה. (2) קודם גזר דין. (3) לעיל פרק ב, ד"ה ובפרק יום הכפורים [השני]. (4) לשונו שם: "ובפרק יום הכפורים [יומא פו.], אמר רבי לוי, גדולה תשובה שמגעת עד כסא הכבוד, שנאמר [הושע יד, ב] 'שובה ישראל עד ה' אלקיך וגו''. רבי יוחנן אמר, 'עד' ולא עד בכלל. ומי אמר רבי יוחנן הכי, והאמר גדולה תשובה שדוחה את לא תעשה שבתורה, שנאמר [ירמיה ג, א] 'הן ישלח איש את אשתו והלכה מאתו והיתה לאיש אחר וגו'', עד 'ושובו אלי נאם ה''. לא קשיא, הא ביחיד, הא בצבור. יש לך לדעת ענין התשובה שהוא שב אל השם יתברך, ומסלק עצמו מן החטא. התשובה הזאת אי אפשר רק כאשר יש לו הפשיטות מן החטא לגמרי. וזה שאמר 'גדולה תשובה שמגעת עד כסא הכבוד', כי משם התחלת ההויה מן האדם. וכבר אמרנו כי התשובה הוא שחוזר אל התחלתו, והתחלת האדם מן תחת כסא, כי משם הנשמה חצובה, ועד שם מגיע הפשיטות הזה, כי התשובה הזאת היא הפשיטות הגמור. ולכך אמר 'גדולה תשובה שמגעת עד כסא הכבוד'. ומפני שאפשר לומר כי הפשיטות הזה מגיע עד השם יתברך לגמרי, ולכך אמר רבי יוחנן 'עד ולא עד בכלל'. ופריך 'והאמר רבי יוחנן, גדולה תשובה שדוחה לא תעשה שבתורה'. הרי מגיע התשובה לדחות התורה, אם כן בודאי מגיע פשיטות התשובה עד מדריגת התורה. ומתרץ 'לא קשיא, הא ביחיד הא בצבור'. כי ביחיד אין הפשיטות כל כך, ואינו מגיע רק עד כסא הכבוד. ואילו תשובת הרבים, אשר מצד שהם רבים יש להם פשיטות יותר, ומגיע עד השם יתברך - עד ועד בכלל. ויש לך להבין דברים אלו מאוד, כי השם יתברך הוא 'אלקי ישראל' [שמות ה, א], ולכך מגיע התשובה - שהאדם חוזר אל התחלתו - עד השם יתברך, שהוא התחלת האדם, ולכך מגיע עד השם יתברך לגמרי". וראה שם הערות 96-78. (5) נראה להטעים דבריו כאן, על פי מה שכתב בנתיב התורה פ"ח [א, לד:], שהביא שם את דברי הגמרא [ב"מ פה.] שהמלמד בן עם הארץ תורה, אפילו הקב"ה גוזר גזירה - יש בידו לבטלה. וביאר בזה"ל: "כי מצד מעלת השכל הפשוט שבו, שהרי משפיע תורה אף לבן ע"ה, שהוא רחוק מן התורה, ולכך אדם זה מבטל גזירת השי"ת. כי הגזירה אין בה פשיטות, שהרי מצד הגזירה כך וכך יהיה, וכל גזירה ושבועה אין בזה פשיטות. לכך מומחה, שיש בו פשיטות השכל, אפשר לו לבטל הגזירה... ולכך יחיד מומחה מפר ומבטל הגזירה והנדר שנדר, שמזה תראה כי כל גזירה אין בה פשיטות. וזה שהוא שכל פשוט כאשר מלמד תורה לבן ע"ה, מצד פשיטות השכל שבו הוא מבטל הגזירה שאין בה הפשיטות, כאשר ידוע למבין... כי בטול הגזירה מצד פשיטות השכל, ודבר זה ידוע בסוד התורה, כי החכם המומחה מפר נדר, שהוא הגזירה ביחיד, ולפיכך אמר שהקב"ה גוזר גזירה והוא מבטלו, ודי בזה למבינים". ובח"א לב"מ פה. [ג, לט.] כתב: "כל גזירה הוא מצד החומר, אשר הוא מקבל הגזירה... שכל גזירה יוצא מן הפשיטות, שגוזר כך וכך יהיה". ולכך תשובה שמגיעה עד השם יתברך מחמת פשיטותה [כמבואר בהערה הקודמת], דין הוא שתקרע את גזר הדין, כמשפט הפשוט המבטל הגזירה. (6) פירוש - פשיטות התשובה מגיעה אף מעבר ללא תעשה שבתורה [כמבואר לעיל פ"ב], כ"ש שפשיטות זו תגיע מעבר למדריגת הגזירה, וכמו שנתבאר בהערה הקודמת. (7) "מדת רחמים, אני מרחם קודם שיחטא, ואני מרחם אחר שיחטא אם ישוב" [רש"י שם]. (8) "ברית כרותה לשלש עשרה מדות הללו שאם יזכירום ישראל בתפלת תעניתם אינן חוזרות ריקם" [רש"י שם]. (9) שמשמע שנכנס לפנים מן השורה. (10) "כשרואה שאין העולם מתקיים בדין" [רש"י שם]. (11) "במשפט אמת" [רש"י שם]. (12) "נכנס לפנים מן השורה" [רש"י שם]. (13) בח"א לר"ה יז: [א, קטו:] כתב עד כאן אות באות, וכאן כתב: "אלא מלמד שהראה לו גם כן איך סדר תפילה, ואיך יתפלל". (14) בא לבאר, שאמנם מוכח מהקרא שה' הראה למשה סדר התפילה, אך טעמא בעי, דמדוע דבר זה נעשה יותר מאשר בשאר דבורי ה' למשה. ושם בח"א לר"ה הוסיף כאן תיבת "עוד", שכתב: "עוד כי מפני שאמר משה וכו'". (15) בלשון המהר"ל "רק" הוא כמו "אלא". (16) לשונו בח"א לר"ה יז: [א, קטו:]: "בקש [משה] לעמוד על מדותיו הטובות של השם יתברך. ואמר לו הקב"ה שיהיה מראה לו טובו מה שאפשר לדעת. ולפיכך אמר לו, אם יעשו לפני ישראל כסדר הזה, הרי אני מוחל להם, וזהו מדת טובי. והראה לו איך מדת טובו יתברך מרחם ומחנן עליהם כאשר עושים לפניו כסדר הזה. ומאחר שבקש משה רבינו ע"ה הראיה, לא היה אפשר לו רק במעשה, שהיה מראה לו כאשר עושין כסדר הזה יפתחו להם מדת טובו. וממילא, מאחר שהראה לו סדר התפילה איך יתפלל, אם כן בודאי לגמרי הראה לו האיך יתעטף ש"צ, דהא הראה לו אם יעשה כסדר הזה, וסדר הזה בכללו הכל... כי מרע"ה היה חפץ לדעת ולראות איך מדת טובו נוהג בעולם... ולפיכך הראה לו על ידי ראיה. והכל נרמז בלשון 'ויקרא' הכתוב". (17) בבאר הגולה באר הרביעי [עד:] האריך לבאר ענין זה, וכן את העומק בהתעטפות הקב"ה כשליח צבור, וז"ל: "שהקריאה כדי ללמוד למשה לעשות מעשה איך יעשה... ולא היה זה ללמוד התפילה עצמה בלבד, רק איך יעשו כאשר יתפללו. ואולי יקשה לך כי למה היה צריך להראות המעשה אשר יעשה... כי משה אמר 'הראני נא את כבודך', שמשה ביקש להראות לו כבודו יתברך. והשיב לו השם יתברך [שמות לג, יט-כ] 'לא תוכל לראות את פני וגו' הנני מעביר כל טובי על פניך וקראתי בשם ה' וגו''. וביאור זה, כי לראות הכבוד בעצמו אי אפשר, רק שיהיה למשה דביקות במדותיו, וכאשר יהיה לאדם דביקות במדותיו, אז יתדבק בו יתברך מה שאפשר, ובזה 'וראית את אחורי ופני לא יראו' [שמות לג, כג]. ומפני כי השם יתברך נמצא אל האדם כמו שהאדם נמצא אצל השם יתברך. ואם האדם מעיין בתפלתו ואינו פונה מן השם יתברך, כך השם יתברך נמצא אליו גם כן לגמרי. ומה שאמר 'שנתעטף כשליח צבור', מפני כי העטוף של ש"ץ הוא שלא יהיה לו נטיה ימין ושמאל לשום צד כלל, וזהו העטוף, ואז הקריאה בכוונה לגמרי מתוך עומק הלב ואמתתו. ולא כן כאשר אינו מעוטף, שאז אפשר כי הוא פונה לדברים אחרים, ואין הקריאה מאמתתו, ודבר זה מבואר. אמנם אין הדבר תולה בעטוף הטלית, רק כאשר הקריאה מאמתתו בכונה, דבר זה נקרא 'עטוף', בעבור שהוא מסולק משאר דבר, ואין לו נטיה ימין ושמאל. וזהו מהות העטוף, לא זולת זה. ולפיכך נאמר בכתוב לשון זה כאשר הוא קורא אל ה' מאמתות מחשבתו. שכך כתיב [תהלים קב, א] 'תפלה לעני כי יעטוף ולפני ה' ישפוך שיחו'... וזה כי העני שהוא חסר הפרנסה והוא צריך מאוד לפרנסה, מסלק עצמו מכל דבר עד שאין לו שתוף לשום דבר, ואז קורא מאמתתו. וזה 'לפני ה' ישפוך שיחו'... וזה שרצו חכמים גם כן שאמרו שנתעטף כש"ץ... כי כאשר האדם מכוין לגמרי מבלי פנות ימין ושמאל גם כן השם יתברך נמצא אליו, ואז האדם דבוק בו יתברך במדת טובו, וזהו מהות העטוף כאשר הקריאה בכוונה... שיקרב האדם אל ה' מבלי פנות אל שום דבר, ואז נמצא השם אליו גם כן, עד שהאדם דבוק בו יתברך". וזהו פשוטו של מקרא [תהלים קמה, יח] "קרוב ה' לכל קוראיו לכל אשר יקראוהו באמת". (18) זהו הביאור ל"ה' ה'", וכמובא קודם בגמרא. (19) ר"ה יז: [לו: בדפי הרא"ש]. (20) לשון הרא"ש שם: "'קודם שיחטא' בעבודה זרה, ואע"פ שכבר חשב לעובדה. ומחשבת ע"ז הקב"ה מצרפה למעשה, כדכתיב [יחזקאל יד, ה] 'למען תפוש את בית ישראל בלבם'. אפילו הכי מתנהג עמו במדת הרחמים קודם שיחטא, וכשיחטא מצרף המחשבה עם המעשה". (21) בח"א לר"ה יז: [א, קטו:] כתב על דברי הרא"ש: "משמע מדבריו כי קודם שיחטא בע"ז אין כאן עונש כלל, רק מדת הרחמים. וזה אינו, דבחולין בסופו [קמב.] ובקדושין [לט:] מקשה, ודלמא מהרהר בע"ז הוי וכו', משמע דהרהור בלבד, אע"ג דלא עשה מעשה, מיד הקב"ה מצרפה למעשה. ויש לפרש דהכי פירושו, שלא חטא רק בהרהור ע"ז בלבד, ואז הקב"ה מוחל לו על ידי שהוא יתברך נוהג עמו במדת הרחמים. ואם חטא שאר חטאים, וחטא בהרהור ע"ז, צריך תשובה. אבל קשה, דכיון שהקב"ה מצרף מחשבת ע"ז למעשה, מאי שנא חטא זה משאר חטאים". (22) פירוש - אין י"ג מדות אלו מורות רק הנהגת טובו יתברך עם החוטא, אלא שהן מורות על הנהגת טובו יתברך בבריאה בכלליותה, ולאו דוקא ביחס לחוטא. (23) דברים רבה ב, א "אין לבריה כלום אצל בוראו". ובגו"א במדבר פכ"ח אות יא [ד"ה ואין לך] כתב: "אילו היה נותן הדין שיבראו הנבראים, היה זה קשיא, אבל אין לשום בריה על הקדוש ברוך הוא כלום, כי מתוך חסדו בראם". ובגבורות ה' פס"ד [סוף רצג:] כתב: "כי אין לבריה שום דבר מצד הדין". וראה גו"א שמות פ"ו הערה 54. ובדר"ח פ"ה סוף מ"א [ריז:] כתב: "כי אף אם האדם עובד בוראו, אין מצד החיוב שישלם לו השם יתברך, רק הוא מחסדי המקום, כי אין לבריה על בוראו כלום מצד החיוב שישלם לו השם יתברך, רק הוא מחסדי המקום". (24) פירוש - אע"פ שאין לשום בריה תביעה על בוראה, והכל נובע ממדת חסדו יתברך, מ"מ בקבלת חסד זה נמצא הוא מי שלא חטא מעולם לפני מי שחטא ועשה תשובה. ולכך שם הויה הראשון מתייחס לחסד הניתן לאדם שלא חטא, ושם הויה השני מתייחס לחסד הניתן לאדם שחטא. כי אף במדת החסד גופא, קודם הוא הלא חוטא לחוטא שעשה תשובה. (25) בא לבאר כיצד המלים "ה' ה'" מורות ש"אני הוא קודם שיחטא האדם, ואני הוא לאחר שיחטא האדם ויעשה תשובה". (26) ענין זה מבואר יותר בח"א לר"ה יז: [א, קסד.], וז"ל: "יראה לי פירושו כך, כי הוא יתברך נקרא בשמו המיוחד שם הוי"ה מבלי שיובט אל המעשה, רק הויה. ולפיכך הרשע ששב בתשובה, והרי עתה הוא צדיק, הרי בצדקתו הוא שוה למי שלא חטא. וזה השם הוא שמורה על הויה פשוטה, שכך הוא מבלי בחינת מעשה. לכך אמר 'אני ה' קודם שיחטא ואחר שיחטא', כי אחר שההויה הוא שוה בשניהם, שהם בלי חטא, הנה הש"י מצטרף לשניהם בשם הויה, כי שם זה שמורה על הויה פשוטה שהוא הוה כך". וראה להלן הערה 58. ובגו"א שמות פל"ד אות ב כתב: "ואם תאמר, בשלמא במדות האחרות 'אל' 'ארך אפים' יש חילוק בשמות, ומשום כך יש חילוק גם כן במדות. אבל כאן דשני שמות [שוים] הם, איך יתכן לחלק ביניהם לומר כי השם האחרון יותר מדת רחמים מן הראשון. ואני אומר כי גם בזה יש חילוק, וכך פירושו; כי הוא יתברך לא ישתנה לעולם, כי אף אם חטא האדם נגדו - עדיין הוא ברחמים, לא כבשר ודם כאשר חבירו חטא נגדו נתרחק דעתו ושוב לא יקבלו. אבל השם יתברך הווייתו נצחית, ואף אחר שחטא - הוא ברחמים, ולפיכך השם השני, שהוא שם הויה, פירושו אשר הווייתו נצחית לא ישתנה, אף אם חטא ועשה התשובה מרחם עליו". (27) בח"א לר"ה שם [א, קסד.] הוסיף בזה: "ולפי זה דאמרינן כי י"ג מדות התחלתם מן השם הראשון יתברך הוא, שם 'אל' גם כן מן המדות". (28) מכילתא שמות טו, ב על הפסוק "זה אלי ואנוהו וגו'"; "מנין שאין אלי אלא מדת הרחמים, שנאמר 'אלי אלי למה עזבתני', ואומר [במדבר יב, יג] 'אל נא רפא נא לה', ואומר [תהלים קיח, כז] אל ה' ויאר לנו". ובדר"ח פ"א מ"ב [ל.] כתב: "שם 'אל' שהוא מדת החסד, כמו שאמרו ז"ל 'אל' זה מדת החסד, שנאמר 'אלי אלי למה עזבתני' למדת הדין". וכן הזכיר בקצרה בח"א לשבת קיט: [א, סד:]. ובח"א הוצאת כשר הביאו את דברי הבית אוצר [ח"א עמוד 129], שכתב: "והנה נודע בחכמת האמת כי השם 'אל' הוא שם מדת החסד". (29) בח"א לר"ה שם הוסיף: "והוא לחסידים, שלא די שלא חטאו, אלא שהם מוסיפים מעשים טובים, כמו אברהם ושאר חסידים ודומיהם, עם אלו נוהג במדה הזאת, שהוא חסד גמור. ולפיכך יש לומר... כי אלו ג' הראשונים הם שמות קדושים, מפני שהם מורים על עיקרי המדות, והם שלא חטאו, ושעשו תשובה, וחסידים לגמרי. ומפני כי אלו אין צריך לעשות להם לפנים משורת הדין, רק ראוי לעשות עמהם שאינו נכנס לפנים משורת הדין. וכל המדות שהם מדות שכך ראוי שיהיה, ולפיכך הם שמות שאינם נמחקים [שבועות לה.]. אבל 'רחום' ו'חנון' וגו', הם שמות נמחקים [שם], שהם מדותיו בלבד, והבן זה היטב". (30) דבריו מבוארים היטב בגו"א שמות פל"ד אות ג, בביאור דברי רש"י שם [שמות לד, ו] "אל - אף זו מדת רחמים", וכתב בגו"א שם: "ואם תאמר, והא כבר נזכר מדת רחמים, ולמה עוד מדת רחמים. ואין זה קשיא, כי 'אל' הוא טובה יתירה שנותן לאדם טובות וחסדים גדולים. כי שם 'ה'' הוא הנותן טובות לאדם כפי הצריך לו, ולא יחסר לו כל. אבל שם 'אל' הוא שנותן לו טובות מרובות וחסדים גדולים, כמו שהיה לאברהם ושרה, בירך אותם 'בכל' [בראשית כד, א], וזהו ענין 'אל'". וזהו שכתב כאן "ועושה טוב שהוא גדול מאוד". והבדל זה שבין שם "ה'" לשם "קל", הוא הוא ההבדל בין חסד לרחמים, וכפי שביאר בנצח ישראל פמ"ז [ד"ה וביאור ענין], וז"ל: "כי השם יתברך הוא משפיע החסד, ומרחם על עולמו. והחילוק שיש בין חסד ורחמים; החסד הוא הטוב שהוא משפיע לעולם, אף שאין הכרחי כל כך לעולם, הוא משפיע את הטוב לעולם, והוא חסד. והרחמים כאשר התחתונים בצרה, וצריכים לרחמים, מרחם עליהם". ובגבורות ה' פס"ט [שיח.] כתב: "החילוק שיש בין חסד ורחמים, כי הרחמים אינם רק כאשר הוא צריך אותו דבר מתוך צרה. וחסד בין שצריך לאותו דבר, ובין שאינו צריך לאותו דבר, נותן חסד על צד היותר טוב". ובנתיב העבודה פי"ח [א, קלח.] כתב: "הרחמים מצד המקבל, כאשר מרחם על אחד... [אך] החסד הוא מצד עצמו, שהוא יתברך משפיע הטוב והחסד מצד עצמו, ואין עושה זה מצד המקבל, רק מצד עצמו שהוא טוב". והם הם הדברים. (31) "רחום". (32) רש"י בראשית א, א: "בתחלה עלה במחשבה לבראתו במדת הדין, וראה שאין מתקיים, והקדים מדת רחמים ושתפה למדת הדין". הרי שמדת הרחמים פועלת למי שאינו יכול לעמוד במדת הדין. וראה הערה 48. (33) רש"י דברים ג, כג "אין 'חנון' בכל מקום אלא לשון מתנת חנם". (34) ברכות ז. "'וחנותי את אשר אחון' [שמות לג, יט], אע"פ שאינו הגון". (35) לשונו בגו"א בראשית פי"ח אות יד: "ונראה כי מיני השליחות [של מלאכים] הם שלשה; האחד, הוא טובה גמורה לעשות חסד. והשני, לעשות דין ורעה גמורה לאבד ולהשמיד. והשלישי, כמו ממוצע בין שניהם, ולקיים כל דבר שיהיה מקוים". "חנון" הוא כנגד השליחות השלישית, ו"רחום" הוא כנגד השליחות הראשונה. (36) לשון המסילת ישרים פ"ד: "כי לפי שורת הדין ממש היה ראוי שהחוטא יענש מיד תכף לחטאו בלי המתנה כלל... אמנם מדת הרחמים היא הנותנת... שיותן זמן לחוטא, ולא יכחד מן הארץ מיד כשחטא... ואריכות הזמן איננו ותרון על החטא, אלא סבלנות קצת לפתוח לו פתח תקון". (37) רש"י שמות לד, ה "ארך אפים - מאריך אפו ואינו ממהר ליפרע, שמא יעשה תשובה". (38) בח"א לר"ה הוסיף כאן: "לאפוקי מדת הפורעניות, שאינו משלם ברוב רע כמו שמשלם ברוב טוב". (39) כגון כאשר הזכיות והעוונות שוים הם [מבואר בסמוך]. (40) "הואיל ומחצה על מחצה הם, מטה את ההכרע לצד זכות" [רש"י שם]. (41) בר"ה יז. אמרו "בית הלל אומרים 'ורב חסד' מטה כלפי חסד. היכי עביד, רבי אליעזר אומר כובשו... רבי יוסי בר חנינא אמר נושא". ובח"א לערכין ח: [ד, קלב.] כתב לבאר: "דודאי האדם כאשר רבו עונות שלו הוא רשע... וכאשר נחשב רשע אז הוא נאבד מצד עצמו. אבל כאשר הוא מחצה זכיות ומחצה חובות, ואז רב חסד מטה ידו כלפי חסד, והוא נדון מצד הש"י לטובה. ועל זה שואל, היכי עביד שמזכה את הבינוני הזה לזכות; ר"א אומר כובש העון במדת המשפט, ודוחה העון שלא יקטרגו העונות עליו... ור"י בר חנינא סובר, נושא העון מצד צדקתו יתברך סובל העון ונושא אותו". (42) ויש למהר"ל חמשה ביאורים לכך שהצדיקים מקבלים שכרם בעוה"ב, ולא בעולם הזה; (א) מעלת הצדיקים שהם נבדלים מהגשם, ואיך יעלה על הדעת שירשו את העוה"ז הגשמי [נצח ישראל פט"ו הערות 8, 12, 24]. (ב) כל דבר שהוא במדריגה עליונה יותר, אינו יוצא לפועל מיד, ולכך מתן שכרן של צדיקים, לפי רום מעלתם העליונה, אינו ממהר להתגלות בעוה"ז [תפארת ישראל פ"ס (קפג.)]. (ג) עוה"ז הוא עולם קצר מדי מלהכיל בו שכרן של צדיקים [תפארת ישראל פ"ס (קפא:), גו"א ויקרא פכ"ו אות יד]. (ד) עוה"ז טפל לעוה"ב, ובמקומו של הטפל אין תשלומי עיקר [שם]. (ה) כל שכר ניתן לבסוף, כיון שאין שכירות משתלמת אלא לבסוף [ב"מ סה.], ולדידן של הצדיקים ה"סוף" הוא לעוה"ב [נצח ישראל פי"ט הערה 79]. וראה גו"א ויקרא פכ"ו אות יד, ושם הערה 48, ובדברים פל"ב אות ז, ושם הערה 11. (43) רש"י דברים לב, ד "אל אמונה - לשלם לצדיקים צדקתם לעולם הבא, ואע"פ שמאחר את תגמולם, סופו לאמן את דבריו". ובגו"א שם אות ז [ד"ה ומה] כתב: "ומה שפירש 'אל אמונה' שמשלם גמול צדיקים לעולם הבא, כי מפני שלשון 'אל אמונה' הוא נאמן לשלם שכר, כמו הנאמן שהוא נאמן להחזיר מה שהופקד בידו. ורוצה לומר הקדוש ברוך הוא נאמן לשלם לצדיקים שכרם מה שיש להם בידו". אמנם שם מדובר על "אמונה", ואילו כאן מדובר על "אמת". וראה הערה הבאה. (44) לשונו בח"א לשבת קד. [א, מח.]: "כי האמת הוא הכל, כי דבר שהוא חלק אינו אמת גמור... ולפיכך אותיות אמת הא' בראש, המ' באמצע, והתי"ו בסוף, מפני שהאמת הוא הכל". וראה פחד יצחק ר"ה מאמר טז. וזהו שכתב כאן שכאשר משלם לבסוף, בזה מדותיו של הקב"ה אמת. ורש"י שמות ו, ג, כתב: "לא נכרתי [לאבות] במדת האמיתות שלי... נאמן לאמת דברי, שהרי הבטחתים ולא קיימתי". הרי כאשר הסוף אינו תואם לקודם לו, זהו חסרון במדת האמת. (45) רש"י שמות לד, ז "נוצר חסד שהאדם עושה לפניו... לשני אלפים דורות". (46) "הראשון" - הוא מדת "אמת", ו"נוצר חסד" עולה עליה, כי מדובר לא רק בתשלום שכר לצדיק עצמו [לעת"ל], אלא בתשלום שכר לבניו של הצדיק. (47) בא לבאר מדוע מעיקרא המידה היא של "אמת", ורק לבסוף המדה היא של "רב חסד". (48) ענין זה מבואר היטב בגו"א בראשית פ"א אות טו, בביאור דברי רש"י שם [בראשית א, א] שכתב: "ברא אלקים - ולא נאמר 'ברא ה'', בתחלה עלה במחשבה לבראתו במדת הדין, וראה שאין העולם מתקיים, והקדים מדת רחמים ושתפה למדת הדין". כתב שם הגו"א בזה"ל: "ואם תאמר, מה דהוה הוה, ומאי אכפת בזה אם כך עלה במחשבה. ויש לומר, שבא להגיד לך טוב הוא לאדם שיהיה עומד במדת הדין, ושאין צריך למדת הרחמים. שהרי כך היה רצונו של מקום בתחלה לבראותו במדת הדין, מזה תראה שכך הוא חפצו ורצונו. רק מפני שאין העולם יכול להתקיים בראו במדת הרחמים. ואשרי לו מי שיכול לעמוד במדת הדין, ואין צריך לרחמים". ובדיוק כשם שבבריאה בתחילה עלה במחשבה לבראתו במדת הדין, ולבסוף נשתתפה מדת הרחמים, כך היא ההנהגה כאן; בתחילה ההנהגה היא של "אמת", ולבסוף ההנהגה היא של "רב חסד". (49) בח"א לר"ה יז: [א, קטז:] כתב: "וכל אלו המדות לעולם האחת יותר מן השניה שאחריה, ודברים גדולים הם אלו דברים למשכילים". (50) כך הוא לשון הפסוק במיכה ז, יח. ובשמות לד, ז נאמר "נושא עון ופשע וחטאה". וראה הערה 54. (51) מלשון מרד, "שאדם עושה להכעיס" [רש"י שמות לד, ז]. (52) כי שתי העבירות הראשונות הוזכרו כסדר חומרתן ["עון ופשע"], ובסוף נקט בקלה שבהן ["חטאה"]. והואיל והסדר הוא ש"לעולם האחת יותר מן השניה שאחריה" [ראה הערה 49], היה לו לסדר ללכת מן הקל אל הכבד, וכיצד סיים בקולא. (53) לשונו בדר"ח פ"ד מ"ד [קסט.]: "מדריגת המזיד שהוא החטא כאשר האדם הוא בדעתו ושכלו... שהחוטא במזיד בודאי חטאו גדול, שהרי חטאו מצד השכל, שהוא נבדל בלתי גשמי... שהחטא השוגג הוא קל, מפני שלא חטא במדריגה הנבדלת מן הגשמי, כי השוגג הוא עושה החטא בלא דעת והשכל... ולפיכך החטא הזה אינו חמור כל כך". ושם קודם לכן [קסז:] כתב: "אם הוא שוגג אינו ראוי שיחשב לו החטא כ"כ, מאחר שלא עשה ברצון ובכונה. אע"ג שהשוגג נחשב בודאי חטא, דהיינו שהיה לו להיות נזהר שלא יחטא, אבל שוגג הוא, ולא החמירה בו התורה כ"כ, דלא מצאנו בתורה שהחמיר על השוגג". וכ"ה בח"א לקידושין מ. [ב, קמב:], גבורות ה' פ"כ [צב:], ח"א לר"ה יז: [א, קיז.], ח"א לב"מ לג. [ג, כ:], וח"א לסנהדרין קג: [ג, רמב.]. וראה לעיל פ"א הערה 31. ולכך עבירה שנעשית עם דעת האדם [מזיד], שהיא העיקר שבאדם [לעיל פ"א הערה 66], דין הוא שהעונש עליה תביא לביטול קיום האדם. מה שאין כן עבירה הנעשית ללא דעת האדם [שוגג], א"כ עיקר האדם לא השתתף במעשה העבירה, ולכך דין הוא שהעונש על כך לא יכלול בטול קיום האדם. (54) לשונו בח"א לר"ה יז: [א, קיז:]: "ודיבר הכתוב שלא כסדר, מפני שהכתוב ר"ל כי חטא עון אין ראוי שישא ויסבול הקב"ה, והוא יתברך סובל עון שלו. ואצל עון שייך לומר 'נושא', כי הש"י סובל עון שלו. ואחר כך אמר שהוא 'עובר על פשע', דהיינו שמרד בו יתברך, ואין ראוי לעבור, והש"י עובר על זה... ומ"מ אינו עושה רק שעובר על מה שמרד, ואין דן אותו כמורד, אבל שיהיה נקי לגמרי - זה אינו. אבל כאשר אמר 'וחטאה', דהיינו שעובר על השוגג. ובודאי דבר זה יותר ויותר, כי מה שעובר על מרדו שלא לעשות בו משפט גדול, ואח"כ אומר אפילו על חטאה, דהיינו שוגג, שלא לעשות בו דין כלל, גם כן עושה". ועיין שם יותר, כי מאריך מאוד לבאר יותר, וכן את ההבדל בין "נושא" ל"עובר". (55) לשונו בח"א לר"ה יז: [א, קיז:]: "ואחר כך אמר 'ונקה', דהיינו שמנקה לשבים, שהוא מנקה לגמרי לטהר אותם לגמרי מן החטא ולזכותן, וזה נקרא 'ונקה'". וזה לשונו של רבנו יונה בשערי תשובה, שער ראשון אות ט: "והנה מדריגות רבות לתשובה... ולכל תשובה תמצא סליחה, אך לא תטהר הנפש טוהר שלם להיות העוונות כלא היו, זולתי כאשר יטהר האדם את לבו... וכענין הבגד הצריך כיבוס, כי המעט מן הכיבוס יועיל בו להעביר הגועל ממנו, אך לפי רוב הכיבוס יתלבן". (56) בשני שמות ההויה "ה' ה'". (57) וכן הקשה הרא"ם בשמות לד, ז. (58) לשון הפחד יצחק יוה"כ מאמר א, אות ו: "עומק כוונתו של המהר"ל כי מדת 'ונקה' שפירושה היא מנקה לשבים היינו על מקצת חטאיו, והא דאמרינן 'השם לאחר שיחטא' בשב על כל חטאיו, היינו משום דהיצירה החדשה של עולם התשובה בכחו של השם השני, אינה באה מתחילתה אלא באופן שלאחר התשובה מיהת יבוא הגברא למצב של קודם החטא בכלל, שכן השם השני משתווה בתכנו אל השם הראשון; ורק שבהשם הראשון גנוזה היצירה לפני הקלקול, ובהשם השני גנוזה היצירה שלאחר התיקון. וממילא אין זה אלא כשהמצב שלאחר התיקון משתווה אל המצב שלפני הקלקול, והנברא עומד עכשיו במצב של בלי קלקול [ראה לעיל הערה 26]. והיינו שכתב המהר"ל דהא דאמרינן 'השם לאחר שיחטא' הוא דוקא בשב על כל חטאיו. ובאמת בלי מדה נוספת של 'ונקה' לא היה מקום לתשובה פרטית על חטאים מיוחדים, והיינו זקוקים דוקא לתשובה כללית על כלליותה של הנפש. לזה פועלת היא המדה של 'ונקה', שלאחר שנוצר ונתחדש עולם של תשובה בכחו של שם הויה, נמצא בו גם כח נקיון לתיקון פרטי על קלקול פרטי". (59) לשונו בח"א לר"ה יז: [א, קיז:]: "אבל כאן איירי שעשה תשובה אבל לא עשה תשובה לגמרי, ומפני מדת טובו, הקב"ה מוחל וסולח אליו ומנקה לו". (60) ועיקר כוונתו לבאר שאין ה"נקה לא ינקה" עוסק בשני בני אדם שונים; הרישא עוסקת בשב על חטאיו, והסיפא עוסקת באחר שאינו שב על חטאיו. אלא אידי ואידי איירי באותו אדם, שחזר על מקצת עוונותיו, אך לא על כולן. הרישא של הפסוק עוסק בחלק של עוונות שחזר עליהם. ואילו הסיפא של הפסוק עוסק בחלק העוונות שלא חזר עליהם. (61) אם לא היה מדובר באדם אחד, אלא בשני בני אדם, שאחד שב, והשני לא שב, ועל השני נאמר "לא ינקה". (62) בגו"א שמות פל"ד אות ד סלל לו דרך אחרת בישוב קושיא זו [אודות הכפילות שבין "ה' ה'" ל"ונקה"], וכלשונו: " אבל המדה השניה של 'ה'', שהוא מדת רחמים לשבים, כי מידה השניה לעשות לו טוב כמשמעות 'ה' ה'' שהוא מדת רחמים, וכבר שב בתשובה גמורה, ואשמועינן שהשם יתברך נותן לו טובות גם כן כמו שנותן למי שלא חטא. אבל 'ונקה' לענין זה אמר, שהשם יתברך מנקה אותו מן החטא ומן העונש". וראה הערה 55. (63) לשון הגמרא [ר"ה יז:]: "'ה' ה'' אני הוא קודם שיחטא האדם וכו', 'אל רחום וחנון', אמר רב יהודה ברית כרותה לי"ג מדות שאינן חוזרות ריקם". (64) פירוש - בודאי התחלת המדות היא ב"ה' ה'", אך הגלוי על כך נמצא ב"רחום וחנון". כי לולא המלים "רחום וחנון" הייתי מבאר ש"ה' ה' אל" לא נאמרו כמדות, אלא כשמות של השי"ת. אך לאחר הגלוי של "רחום וחנון" נודע לנו שכל הפסוק עוסק במדותיו יתברך. ולכך רב יהודה מיקם את שאלתו על המלים המגלות, ולא על המלים המתחילות. וכן ביאר כמה פעמים בגו"א, שקושיא מסויימת נדחתה ממקומה, ונשאלה לא במקומו של הקושי, אלא במקומו של גילוי הקושי [כגון גו"א בראשית פ"ב אות כה]. (65) "ושם 'אל' ר"ל כי הקב"ה מדותיו רחום וחנון" [לשונו בח"א לר"ה יז: (א, קיז:)]. (66) לעומת מה שפירש למעלה, כי לאחר ש"ה' ה' אל" אינן מדות, ממילא חסרות לנו ג' מדות. (67) ואינה מדה לעצמה. (68) א"כ יש כאן ג' מדות חדשות; (א) "פוקד עון אבות על בנים". (ב) "ועל בני בנים". (ג) "ועל רבעים". (69) (א) "רחום". (ב) "חנון". (ג) "ארך אפים". (ד) "ורב חסד". (ה) "ואמת". (ו) "נוצר חסד לאלפים". (ז) "נושא עון". (ח) "ופשע". (ט) "וחטאה". (י) "ונקה". (יא) "פוקד עון אבות על בנים". (יב) "ועל בני בנים". (יג) "ועל רבעים". (70) ולא הוזכרו כלל "בני בנים". (71) לאפוקי מכך שהבן יחשב לראשון, ושהמנין יתחיל ממנו. אמנם בתפארת ישראל פל"ח [קטז.] ביאר ש"בני בנים" [המוזכרים כאן] הם לחוד, ואילו "שלשים" הם לחוד, כי הכוונה ב"שלשים" היא לדור שבא אחר בני בנים, כי המנין מתחיל בבן, ולא באב. וצ"ע. (72) לשון הרמב"ן שם ביתרו [שמות כ, ד]: "ואמר רבי אברהם, כי בני בנים נקראים בנים ["כלומר לפי הראב"ע 'בנים' האמור כאן כולל גם בני בנים, וא"כ 'שלשים' הם בני בני הבנים" (המפרש שם)]... ואיננו כן, אבל 'שלשים' הדור השלישי בעון ["דור שלישי לאב החוטא" (המפרש שם)], ו'רבעים' כן, כי הם ארבע חטאים. והכתוב שאמר בשלש עשרה מדות פוקד עון אבות על בנים ועל בני בנים על שלשים ועל רבעים, יפרש על בני בנים השלשים ["יפרש על בני בנים שהם השלשים" (המפרש שם)] והרבעים. ולפיכך חזר משה במרגלים ואמר 'על בנים על שלשים ועל רבעים' [במדבר יד, יח], ולא הזכיר 'בני בנים', והכל אחד". (73) א"כ בינתיים נתבארו שני אופנים למנין של י"ג מדות; (א) לאופן הראשון, שלש המדות הראשונות הן "ה', ה', אל", ואילו הפסוק "פוקד עון אבות על בנים ועל בני בנים על שלישים ועל רבעים" אינו נחשב כלל. (ב) האופן השני מתחיל את מנין המדות מ"רחום", אך משלים את שלש המדות החסרות בכך שהפסוק "פוקד עון אבות וגו'" מחולק לשלש מדות נפרדות, וכמבואר בהערה 69. (74) מקור הבטוי שי"ג מדות אלו הן "מדות של רחמים" נמצא בזוה"ק [ח"ג קלא:] "תליסר מכילין דרחמי" [מובא להלן ד"ה אך מצאתי]. ושאלה זו אינה קשה לפי המהלך הקודם שאינו מחלק פסוק זה לשלש מדות, כי לשיטה זו פסוק זה לא שייך כלל למדות הרחמים. אך לפי המהלך השואב מפסוק זה שלש מדות של רחמים, תיקשי לך כיצד פסוק העוסק בעונש משתייך להנהגת הרחמים. (75) לשון הרמב"ן: "אמר רבי אברהם... כי השם יאריך לרשע אולי ישוב ויליד בן צדיק, אבל אם הלך הבן בדרכי אביו, גם הדור השלישי גם הדור הרביעי, יאבד זכרם. כי השם יזכור מה שעשו האבות, ולא יאריך עוד. וכזה אמרו כל המפרשים". (76) לשון הרמב"ן שם: "אמר רבי אברהם כי טעם פקידה כטעם זכירה, כמו [בראשית כא, א] 'וה' פקד את שרה', שהוא כמו ויזכרה ה'". והפסוק עוסק בזכירה והמתנה עד לדור רביעי שיוולד בן צדיק. והמהר"ל מוסיף שהזכירה היא לטובה, שהרי כל זכרון הוא לטובה, וכמבואר בירושלמי סוטה פ"ג ה"ד. (77) לשון הרמב"ן שם: "ואין פירושם נכון, שיאמר הכתוב הזכירה בכלם בשוה, ולא יזכיר הנקמה שתהא ברבעים בסוף". (78) פירוש - הואיל והפסוק עוסק בזכירה לטוב, לא היה לו לומר "לשונאי". (79) שמות לג, יט "ויאמר אני אעביר כל טובי על פניך וקראתי בשם ה' לפניך וחנותי את אשר אחון ורחמתי את אשר ארחם". (80) עמוד קז:, וז"ל: "לשון פקידה ... כולל הרבה... כי ענין הפקידה הוא דבר שייך לכל הדברים ולכל העניינים... ואינו כמו הראיה או הזכירה, כי הראיה הוא אחת לטובה ולרע, שרואה הטוב כמו הרע, והראיה היא אחת... אבל פקידה שהיא לטוב אינו כמו פקידה שהיא לרע... וכן כל דבר יש לו פקידה בפני עצמו לפי מה שהוא. ומ"מ שם פקידה על הכל, ואע"ג שהם מתחלפים. ומזה תדע מעלת הפקידה, שכל דבר שהוא אחד וכולל הרבה, מדריגתו יותר גדול". וראה לעיל פ"א הערה 3. וכן הוא בגו"א שמות פ"ג אות י [ד"ה ויש]. (81) כי לשון פקידה סובלת את שתי המשמעויות [לטובה ולרעה], ובי"ג מדות היא נתפסת לטובה, כי כאן איירי בטובה. (82) וא"כ נזכר בפסוק אף הנקמה, כי אם לא יהיה הבן צדיק, אזי תהיה פקידה של עונש ונקמה. (83) קושיתו השלישית של הרמב"ן [שלא הוזכרה עד כה], וז"ל: "ולשון פקידה עם מלת 'על' [כנאמר שם "פוקד עון אבות על בנים"] לא תבוא על זכירה, אבל היא הנקמה, וכן [שמות לב, לד] 'וביום פקדי ופקדתי עליהם חטאתם'... וכן [ישעיה כד, כא] 'יפקוד ה' על צבא המרום במרום', כלם לשון נקמה והעונש". (84) מחמת מה שנוגע ללשון רעה. (85) ללשון של טובה. ונמצא שתיבת "על" נאמרה לפי הצד שפקידה היא לרעה, ואילו הענין כולו הוזכר כאן לפי הצד שפקידה היא לטובה. (86) מעין מה שאמרו בסנהדרין ז: "רב הונא כי הוה אתי דינא לקמיה, מיכניף ומייתי עשרה רבנן מבי רב, אמר כי היכי דלימטיה שיבא מכשורא". ופירש רש"י שם: "שיגיענו נסורת קטנה מן הקורה, כלומר שאם נטעה ישתלש העונש בין כולנו, ויקלו מעלי". (87) על האב. (88) המשל בא לבאר את דברי אילפא [שהובאו אף בגמרא בר"ה למעלה] "בתחילה 'ואמת', ולבסוף 'ורב חסד'". (89) פירוש - הנתבע היה מיצר על כך, כי לא היתה לו אפשרות לפרוע סכום כה גדול. (90) הנתבע. (91) המלך לנתבע. (92) פירוש - ובעל העבירה נשאר על מקומו. (93) "פירוש, אני אשיב אותך, שאתן לך שתוכל להשיב" [זית רענן שם]. וכל זאת בכדי ש"לפני תעמוד". הרי שעונש המתפרש על הדור הבא, מאפשר את קיומו של החוטא. (94) שאף חלק העונש [שהוא המשמעות הפשוטה של "פוקד עון"] משתייך למדת טובו יתברך. (95) בא לבאר, דהא תינח שמצדו של האב הוי מדה טובה שהעונש נמשך אף על בנו, וכמו שנתבאר. אך טובה זו - רעה היא מצדו של הבן, כי מדוע עליו להענש על מעשים שלא הוא עשאם. ולכך מתרץ, כי בלא"ה הבן היה נענש מצד מעשיו של עצמו, כי מדובר שאוחז במעשי אביו, ולכך אין כאן אלא טובת האב, שאינה באה כלל על חשבון הבן. ובביאור הנהגה זו של הענשת הבן מחמת מעשי אביו כשאוחז הבן במעשי אביו, ראה דבריו בגו"א שמות פ"כ אות יא שכתב בזה"ל: "ואם תאמר, וכי בשביל שחטא [האב], יוסף לו [לבן] עונש, דסוף סוף 'איש בחטאו יומתו' [דברים כד, טז]. דע כי זה דבר נפלא, כי הבן הוא ענף האב, כמו שהענף הוא חלק מן השורש היוצא ממנו. ולפיכך כאשר אוחז מעשה אבותיו בידיו - הרי הוא נחשב חלק אחד מן האב, דהבן הוא כרעיה דאבוה, ולא שייך בזה 'איש בחטאו יומת', כיון דהוא חלק האב, כמו שהענף הוא חלק השורש, ויוצא ונמשך הימנו הבן. אבל אם אין אוחז מעשה אבותיו בידיו, הרי הוא נפרד מן השורש, וכאילו היה ענף שהוא כבר נפרד מן השורש, ושוב לא נענש בחטא אבותיו". וכן הוא בתפארת ישראל פל"ח [קיז:]. (96) שתיבת "רחום" היא התחלתן של י"ג המדות, ואין "ה' ה' אל" חלק מהי"ג מדות. וכן הוא בספר החסידים סימן ר"נ. ועיין במבוא הסליחות לרב חיים צבי פנט [עמוד 13 ואילך], שקיבץ שם את כל השיטות בענין זה. (97) כן הוא בתוספות ר"ה יז: ד"ה שלש בשם ר"ת, וברא"ש שם, ראב"ע שמות לד, ו, וברבנו בחיי שם, ובעקידה בשער ארבעה וחמישים [פרשת כי תשא]. (98) לשון תוספות בר"ה שם: "ובמגלת סתרים דרבינו נסים אין מונה שם הראשון, שיש פסיק בין השמות, משום דהכי קאמר קרא; הקב"ה ששמו ה', קרא ה' רחום וחנון. ו'נוצר חסד לאלפים' מונה בשתי מדות, ד'נוצר חסד' היינו מדה אחת, 'לאלפים' מדה אחרת". (99) ושיטת האר"י ובעלי הקבלה היא למנות את י"ג המדות מהמדה "אל", וכמבואר בגר"א בפירושו לשיר השירים ד, יג, וברמח"ל בכללי חכמת האמת. (100) והנה אע"פ שתורת המהר"ל בנויה היא על תורת הסוד, מ"מ כאן הוא אחד מן הפעמים הבודדות שמביא את לשון ספר הזוהר. וכן עשה בנתיב הפרישות פ"ג [ב, קיח.], גבורות ה' פס"ד [רחצ:], תפארת ישראל פי"ג [מג:], באר הגולה באר החמישי [צה.], ובדרוש על המצות [נט.]. (101) וראה שם בניצוצי זוהר אות ז. ומ"מ ניתן לומר שמהזוה"ק מוכח שאין שמות ההויה חלק מהמדות, אך לכאורה אין הוכחה משם שאין שם "אל" חלק מן המדות. אמנם בסמוך יבאר מדוע אין שם "אל" חלק מן המדות. (102) לשון הפסוק שם הוא "ה' ארך אפים ורב חסד נושא עון ופשע ונקה לא ינקה פוקד עון אבות על בנים על שלשים ועל רבעים". ותשע המדות הן; (א) ה'. (ב) ארך אפים. (ג) רב חסד. (ד) נושא עון. (ה) ופשע. (ו) ונקה. (ז) פוקד עון אבות על בנים. (ח) על שלשים. (ט) ועל רבעים. ואם "פוקד עון אבות וגו'" נחשב לשלש מדות, בהכרח שאין השמות בפרשת כי תשא שייכים למדות. (103) שם הויה שהוזכר בפרשת שלח. (104) וא"כ אף בפרשת כי תשא נמנה את שם "אל" בי"ג מדות, והרי שיטת המהר"ל היא שבפרשת כי תשא אין השמות חלק מן המדות. (105) שנאמר שם הויה בטעם רביעי, וטעם זה נקרא בשם "מלך" [דקדוקי הטעמים לבן אשר], ו"כל טעם שנגינתו מפסיק התיבה מן התיבה שאחריה, נקרא 'מלך', שכל מלך עומד בעצמו, אינו נמשך לאחר" [לשונו בגו"א דברים פי"א אות לז]. (106) אלא הוא [שם "אל"] מוטעם במרכא, וטעם זה נקרא "משרת", "לפי שנמשך לאחר, אינו עומד בעצמו" [לשונו שם בגו"א]. (107) כי טעמי המלך הם; סוף פסוק, אתנחתא, סגול, שלשלת, זקף קטן, זקף גדול, טפחא, רביע, זרקא, פשטא, יתיב, תביר, פזר, קרני פרה, תלישה גדולה, גרש, גרשיים, מונח לגרמיה [ערוגת הבושם פכ"ז]. ומ"רחום" ואילך, י"ג המדות מוטעמות בטפחא, אתנחתא, פשטא, תביר, וכיו"ב, שהם כולם טעמי המלך. אמנם ק"ק, כי תיבות "ורב חסד ואמת" נחשבות לשתי מדות, אע"פ שתיבת "חסד" מוטעמת במרכא. וצ"ע. (108) כדי לחוש לשיטות האומרות שמשם מתחילות י"ג המדות, וכמו שמשמע מהמשך דבריו. (109) ולא רק עד "ונקה", וכמנהג העולם. [ומוסיפים לאחר "ונקה" את הפסוק (שמות לד, ט) "וסלחת לעוננו ולחטאתנו ונחלתנו", (אליהו רבה סימן תקפא ס"ק ט)]. (110) עד "ועל רבעים". (111) כמובא בהערה 102.
(112) את מנהג העולם שאינו אומר עד "רבעים", אלא עד "ונקה". (113) ב"ר לג, ג "בכל מקום שנאמר ה' מדת רחמים". ובגו"א בראשית פ"א אות טז כתב: "שם של ד' מדת רחמים, שכן באתב"ש עולה מספר שם ד' מצפץ, ומספרו 'ברחמים'. ועוד, ששם בן ד' הוא שם עצם [רש"י בראשית ב, ה], המורה על אמתתו, ואמתתו היא הטוב הגמור המשפיע לכל הנמצאים". (114) כמבואר לעיל בד"ה ולא נתפרש. (115) "רחמים האחרונים" - נראה כוונתו, שכבר נתבאר שהמדות מוזכרות בסדר של "מעלין ברחמים", וכל מדה היא יותר רחמים מהמדה הקודמת לה [ראה הערה 49], ולכך ג' המדות האחרונות הן פסגת הרחמים, וזו כוונתו ב"רחמים האחרונים". וראה ההערה הבאה. (116) פירוש - מהשמות של רחמים וחסד מתפשטים הרחמים והחסד הגמורים. והואיל ושלש המדות האחרונות הן פסגת הרחמים, בהכרח שעד לשם מגיעה התפשטותם של הרחמים והחסד. (117) הוי מילתא של פורענות. (118) לכאורה צריך לומר "משפט האב", וכוונתו שאין בהעברת העונש האב לבן משום חריגה מכללי המשפט והצדק. (119) ואם תאמר, אך הרי משה רבינו הזכיר בתפילתו להדיא "פוקד עון אבות וגו'", "ולמה נגרע שלא לומר" [לשונו לעיל]. אמנם תשובתך בצדו, שהרי משה רבינו לא פתח תפילתו ב"ה' ה' אל", אלא "ה' אל ארך אפים וגו'", ולכך בכדי להורות על הרחמים האחרונים היה עליו לפרש "פוקד עון אבות וגו'". מה שאין כן בתפילת י"ג מדות, הפותחת בהזכרת ג' השמות של רחמים וחסד, שוב אין צורך לפרש "פוקד עון אבות וגו'", כי הדבר נכלל בג' השמות שהוזכרו. (120) רומז בזה לטעם נוסף שיש לומר עד "רבעים", כי יש לומר עד סוף הפסוק. כי הנה אמרו בגמרא [ברכות יב:] "כל פסוקא דלא פסקיה משה באורייתא אנן לא פסקינן". והאחרונים אכן נתקשו בהיתר אמירת י"ג המדות, שהרי אינו נאמר כפי שפסק משה [ראה מגן אברהם סימן רפב, שו"ת האלף לך שלמה סימן מג, ובשו"ת אגרות משה או"ח ח"ב סימן קה.] ובפחד יצחק יום הכפורים [מאמר יג, אות ה] ניסח שאלה זו בזה"ל: "הלא אנן קיי"ל דכל פסוקא דלא פסקיה משה אנן לא פסקינן, ואם כן כיצד אנו מסיימים תפלה זו של י"ג מדות בתיבת 'ונקה', הרי תיבה זו היא באמצע פסוק". ולכך כתב כאן המהר"ל שיש לומר עד "רבעים" כי הוא "סוף הפסוק".
(1) "שאינו מדקדק למדוד מדה למצערים אותו, ומניח מדותיו והולך לו" [רש"י שם]. (2) "אין מדת הדין מדקדקת אחריהן, אלא מנחת והולכת" [רש"י שם]. (3) "הכינו לו צידה לדרך, מה היא, צידת המתים תכריכין" [רש"י שם]. (4) "איתפח - נתרפא" [רש"י שם]. (5) רב פפא היה מתבייש מלראות את רב הונא. (6) שאלו את רב הונא שנתרפא, מה הוא ראה בשעה שהיה נוטה למות. (7) "מיתה נקנסה עלי" [רש"י שם]. (8) "אינו מעמיד על מדותיו" [רש"י שם]. (9) "לא תדקדקו אחריו" [רש"י שם]. (10) "אליה שמינה יש כאן, וקוץ בה. כלומר דבר תנחומין יש כאן, אבל יש בתוכה דבר קשה שאינו שוה לכל" [רש"י שם]. (11) לשון הפסוק במילואו הוא "מי אל כמוך נושא עון ועובר על פשע לשארית נחלתו לא החזיק לעד אפו כי חפץ חסד הוא". (12) לשונו בנתיב הענוה פ"א [ב, ב:]: "הענוה היא הגדולה על כל הגדולות. וזה כי בעל ענוה לא יוגדר ולא יוגבל כלל. ודבר זה מורה על הפשיטות הגמור, שהוא פשוט, והפשוט הגמור לא מוגבל... שהרי הוא [הקב"ה] עושה משפט יתום ואלמנה, וזהו מצד הפשיטות שבו, שלא יוגדר להיות עושה משפט לגדול ולא לקטן, אבל עושה משפט אל הכל בשוה, וזהו הפשיטות הגמור, ודבר זה היא המעלה העליונה על הכל... כי הפשוט לא יוגדר, ולכך אין לו קץ ותכלית, כי לא יוגבל". וזהו יסוד נפוץ בספרי המהר"ל, וכגון בתפארת ישראל פכ"ג [עא.] כתב: "הענוה היא עד שאמר מה אני, הרי אינו מייחד עצמו כלל, וזה ענין הענוה. כי המתגאה הוא הפך הענוה, שהמתגאה הוא שמייחד עצמו בחשיבות ובמעלה, ואיש כזה אין לו מעלת הפשיטות כלל. אבל מי שיש בו הענוה עד שאינו מחשיב עצמו לדבר כלל, הרי הוא פשוט לגמרי, ואינו מיוחד בדבר מה". ובנתיב התורה פ"ב [א, יא.] כתב: "הענוה יש בה מדת הפשיטות, כי אין מחשיב עצמו לדבר, כי זהו עצם הענוה. אבל המחשיב עצמו לדבר, והוא חשוב בעיניו, אין זה מדת הפשיטות". וראה גו"א ויקרא פ"ח הערה 94, ולעיל פ"א הערה 89. (13) לשונו בנתיב הענוה סוף פ"ב [ב, ו:]: "השם יתברך עובר על פשע אל מי שאינו עושה עצמו עיקר בעולם, רק עושה עצמו כאילו אינו דבר עיקר כלל. ומי שהוא נעשה כן ראוי לעבור אליו על פשע... שעושה עצמו כשיריים יש לו מדת הפשיטות מן הגשמית... ומצד הפשיטות יש כאן הסתלקות החטא... ויש לך להבין זה גם כן מסוד התענית ביום הכפורים שהוא התמעטות הגוף. ומפני כך יש כאן כפרה וסליחה שהוא מסולק מן החטא. וכל התמעטות בכלל הוא כפרה באדם... ומי שעושה עצמו כשיריים, כלומר שממעט עצמו לגמרי אליו, הוא נושא עון מצד הפשיטות שבו, והבן זה". וראה לעיל פ"א הערה 136, פ"ב הערה 86, פ"ה הערה 13, ובסמוך הערה 28. (14) בדברים לג, ב, נאמר "מימינו אש דת למו", ופירש רש"י שם "שהיתה [התורה] כתובה מאז באש שחורה על גבי אש לבנה". וכתב שם הגו"א באות ד לבאר: "דבר זה סוד מופלא, כי התורה נקראת בשתי שמות; נקראת בשם 'חסד', 'ותורת חסד על לשונה' [משלי לא, כו], ונאמר [משלי ג, יז] 'דרכיה דרכי נועם'. ונקראת בלשון 'אמת', 'תורת אמת היתה בפיהו' [מלאכי ב, ו]. כי המצוה בעצמה עשייתה הוא הטוב ונועם. ולפיכך היה יסוד התורה אש לבנה. וכאשר תשכיל במצוה תמצא אותו אמת ונכון הוא, כמו כבוד אב ואם. ושמירת שבת טוב ונועם הוא, וכאשר תשכיל בו נמצא שהוא ראוי ומחוייב לעשות. נמצא כי עיקר המצוה הוא טוב וחסד, וזהו מורה אש לבנה, כי הלובן מורה הטוב והזכות, דומה לאור שהוא טוב. והצורה, היא אש שחורה, כי השחור מורה על רשימה מבוארת היטב". וראה לעיל פ"ב ד"ה ומה שאמר, ושם הערות 39, 40, 41. (15) לשונו בדר"ח פ"ו מ"ט [שיד:]: "'לי הכסף ולי הזהב נאום ה'' [חגי ב, ח]... מה שמקדים הכסף לזהב, כי הכסף הוא קודם אל הקב"ה יותר מפני הפשיטות הגמור והזכות שיש בו... כי הלובן אינו גוון כלל, ומורה זה פשיטות גמור. אבל האודם שיש לזהב הוא גוון, ואין כאן פשיטות כמו שיש לכסף. ולכך בחרו לעשות העגל של זהב [שמות לב, לא]. כי הפשיטות ראוי אל השי"ת, ולפיכך לא נכנס [כה"ג] לפני ולפנים בבגדי זהב". וראה נצח ישראל פי"ז ד"ה בארו בזה, ושם הערה 38, שנתבאר שם שהאדום והלבן הם צבעים הפוכים. (16) בח"א לר"ה יז. [א, קטו.] כתב משפט זה כך: "כי האודם אינו פשוט, ואדרבא, הוא כתם נקרא". ולפי"ז תיבת "כתם" נסובה על האודם, ולא על החטא. וכן כתב בח"א לגיטין נח. [ב, קכ.], וז"ל: "כי יקרא הפז 'כתם' [שיר השירים ה, יא], והכתם הוא אדום בכל מקום". ו"כתם" הוא זהב [רש"י תהלים מה, י, וכן רש"י איכה ד, א]. והרד"ק בספר השרשים, שורש כתם, כתב: "הוא הזהב הטוב". ולגבי הזהב, כבר כתב בדר"ח פ"ו מ"ט [שיד:] שהוא מתייחס לאדום [הובא בהערה הקודמת]. ורש"י ישעיה א, יח, כתב: "אם יהיו חטאיכם כשנים - כתומים לפני כאודם שנים". ועוד ברד"ק שם כתב: "'נכתם עונך' [ירמיה ב, כב] כמו נרשם". וזהו ה"אדרבה" שכתב כאן; שלא רק שהאדום אינו פשוט, אלא אף נקרא "כתם", המורה על רושם וחוזק. וראה סוף הערה 14. (17) לשונו בגו"א ויקרא פ"ח סוף אות ח: "כי הלבנות מורה על הפשיטות, כי כל הגוונים הם צבע, חוץ מן הלבנות שאינו צבע, ולפיכך הוא מורה פשיטות". וזהו יסוד נפוץ בספרי המהר"ל. ולדוגמה, בגבורות ה' פע"א [שכד.] ביאר שבית המקדש נקרא "לבנון" [יומא לט:], "כי הדבר שהוא חומרי בעבור עכירת החומר אין מתייחס אל הלובן, כי הלובן יש בו זוהר... ודבר שהוא נבדל מן הגשם ראוי שיהיה נקרא על שם לובן, שהוא מורה על הבהירות". וכ"ה בנצח ישראל פל"א ד"ה ואמר שהיו. ובח"א לב"ב עד. [ג, צח:] כתב: "כל דבר פשוט נקרא שהוא לבן, כי צבע לבן הוא מופשט, וכהן גדול ביוה"כ שהיה משמש בבגדי לבן יוכיח". וכן הוא שם בח"א לב"ב עה. [ג, קיא.], שכתב: "לבן... מורה חסד וטוב". וכאן כוונתו להדגיש, שככל שהדבר בטל ואינו עושה רושם, כן הדבר מורה על פשיטות יותר. וזהו הצד השוה בין צבע לבן למי שמשים את עצמו כשיריים. ובתפארת ישראל פמ"ו [קמב:] כתב: "הכסף מעלתו שהוא צח ונקי... שצבע שלו הוא צח וזך. אבל הזהב הוא אדום, ואין זה נקרא צח". (18) מחמת שהוא מסולק מן החומר, שהוא שורש החטא [לעיל פ"א הערה 125], וממילא הוא מסולק מן החטא [לעיל פ"א הערה 136]. וראה בסמוך הערה 34. (19) בגיטין לו: אמרו "הנעלבים ואינם עולבים, שומעים חרפתם ואינם משיבים ועונים... עליהם נאמר [שופטים ה, לא] 'ואוהביו כצאת השמש בגבורתו'". וכתב לבאר בנתיב הענוה פ"א [ב, ד:]: "ויש לשאול למה זה ועל מה זה שיהיה מעלתו כך... שיש לו מעלת הפשיטות ביותר, ולכך שומע חרפתו ואינו משיב... כי יש בו סילוק החמרי... שהוא נעלב ואינו עולב, ודבר זה הוא... מדת הפשיטות". ובנתיב אהבת ריע פ"א [ב, נה:] כתב: "כי הנעלבים... דבר זה מורה על מדת הפשיטות לגמרי כאשר הוא נעלב ואינו עולב.... וזה שאינו מעליב אחרים אף אם עולבים אותו... יש לו מדת הפשיטות הגמור... ואשרי לו מי שיש לו מדה זאת שהוא נעלב ואינו משיב, ואוי לו מי שהוא מן המעליבין". ואלו הם דבריו כאן. (20) כמשפט בעל הפשיטות שעוונותיו נמחלין. (21)  לשונו בנתיב אהבת ריע פ"א [ב, נה:]: כי העולב את אחר יש בו העזה, אף אם הוא עושה בשביל שחרפו וגידפו, מ"מ א"א שלא יהיה בעל העזה במה, והוא עונה בעזות למי שחרפו וגידפו, וזה שהוא עז אין לו מדת הפשיטות". (22) בח"א לר"ה יז. [א, קטו.] הרחיב בזה, וז"ל: "שאין דביקים בו העונות כמו שהם דביקים במי שאינו מעביר על מדותיו, שאז מתחקים [מלשון לחקוק] בו כל עניניו, ומפני שמתחקים בו עניניו אינו עובר על מדותיו, ולכך אין מעבירין על מדותיו ג"כ. אבל מי שהוא עובר על מדותיו, כיון שאין מתחקה ואין דבק לגמרי מה שנעשה, כך אין מתחקה ואין דבק בו חטאיו, כי גם זה מורה על מדת הפשיטות, ולכך עובר על מדותיו. ולכך העובר על מדותיו, ולא נקבע בו מה שעשה לו חבירו, אינו נקבע בו גם כן פשעיו... מפני שהוא קל ההסרה. אבל מי שאינו עובר על מדותיו, ונקבע בו, והם קבועים בעצם בו, ואינו קל הסרה, הרי אין בו מדת הפשיטות, וכן חטאיו ג"כ בלתי קלים הסרה, והם עצמים לו, ודברים אלו ראוים להבין". וזהו לשונו כאן "לכך חטאו גם כן בלתי הסרה". (23) ואודות ההנהגה של "מדה כנגד מדה" ראה ח"א לסנהדרין צ. [ג, קעז.], ובח"א לסוטה ח: [ב, לו:]. (24) יבאר כעת ענינו של תענית. ולפי דבריו יתבאר כי כוחה של תענית הוא מיישך שייכי למי שמעביר על מדותיו, שהצד השוה שבשניהם הוא ההתפשטות מן החומריות המביאה לחטא. (25) כי התענית היא מדרכי התשובה [רמב"ם הלכות תעניות פ"א ה"ב]. וראה הערה 64. (26) כי קדושה היא פרישות מעניני הגוף והחומר, וכמבואר לעיל פ"א הערה 18. (27) יומא עה: "וכי מלאכי השרת אוכלין לחם, והלא כבר נאמר [דברים ט, ט] 'לחם לא אכלתי ומים לא שתיתי'". וראה גו"א בראשית פ"א אות נב, ד"ה וראה, ושם הערה 195, ורמב"ן שמות טז, ו. ובב"מ פו: אמרו "לעולם אל ישנה אדם מן המנהג, שהרי משה עלה למרום ולא אכל לחם". (28) וראה להלן הערה 65, שכתב שם דברים שלכאורה אינם עולים בקנה אחד עם דבריו כאן. ובברכות יז. אמרו "רב ששת כי הוה יתיב בתעניתא... אמר הכי; רבון העולמים, גלוי לפניך בזמן שבית המקדש היה קיים אדם חוטא ומקריב קרבן ואין מקריבין ממנו אלא חלבו ודמו ומתכפר לו. ועכשיו ישבתי בתענית ונתמעט חלבי ודמי, יהי רצון מלפניך שיהא חלבי ודמי שנתמעט כאילו הקרבתי לפניך על המזבח ותרצני". ופשטות גמרא זו משמע שכפרת תענית היא מצד העינוי שבדבר ["חלבי ודמי שנתמעט"]. אמנם לפי המתבאר כאן, כוונת המאמר היא שמיעוט החלב והדם מורה על הפרישות מעניני האכילה, וממילא גנוזה בכך כפרתו של המתענה. ויש בזה הטעמה מיוחדת. כי הרי השוו שם בגמרא בין כפרת קרבן לכפרת תענית. ובנתיב הענוה ספ"ב [ב, ו:] כתב בזה"ל: "מצד הפשיטות יש כאן הסתלקות החטא... ויש לך להבין זה גם כן מסוד התענית ביום הכפורים, שהוא התמעטות הגוף, ומפני כך יש כאן כפרה וסליחה, שהוא מסולק מן החטא. וכל התמעטות בכלל הוא כפרה באדם, שאפילו הקרבן מכפר יש כאן התמעטות הממון אשר הביא אל הש"י, ומפני זה כפרה אל נפשו". הרי שחיבר להדדי כפרת התענית של יוה"כ עם כפרת קרבן, ושניהם מכפרים מצד הפשיטות. הרי שכל תענית מכפרת מחמת הפרישות שבה, ולא מצד העינוי שבה. וראה הערה 13. (29) קודם שתשקע חמה, כי היו נוהגים להקדים להתפלל ערבית. (30) כמבואר בתענית יא., ויובא בסמוך. ולשון הירושלמי בנדרים פ"ח ה"א הוא "קודם חצות [אם התענו רק עד קודם חצות], לא ישלימו, עד כדון צפרא הוא ["עד חצות מיקרי בקר, ולא הגיע לכלל תענית" (קרבן העדה שם)]. אחר חצות ישלימו, שכבר עבר רובו של יום בקדושה ["בתענית" (פני משה שם)]". הרי שגדר תענית הוא "קדושה", וכמבואר כאן. (31) ירושלמי נדרים פ"ח ה"א "מילתיה דרבי יוחנן אמר מתענין שעות, דרבי יוחנן אמר הריני בתעניתי עד דחסל פירקי עד דניחסל פרשתי". וכן איתא בתענית יא:, וברמב"ם הלכות תעניות פ"א הי"ג, והגהות מיימוניות שם, ובשו"ע אור"ח סימן תקסב סעיף י. ותענית לשעות אינה בגדר קדושה, אלא בגדר צער, וכמו שאמרו [תענית יב.] "אנשי משמר מתענין ולא משלימין... לצעורי נפשיה בעלמא הוא". (32) נראה לבאר זאת, שהנה אמרו בסוטה מח: "כל מי שיש לו פת בסלו ואומר מה אוכל למחר, אינו אלא מקטני אמונה". וביאר זאת בח"א שם [ב, פז.] בזה"ל: "פירוש, כיון דכתיב [תהלים סח, כ] 'ברוך ה' יום יום', והוא יתברך מפרנס בריותיו כל יום ויום, א"כ מי שיש לו פת בסלו ואומר 'מה אוכל למחר' הרי זה מקטני אמונה, שאין מאמין שהוא יתברך מפרנס עולמו. שאם היה מאמין בו לא היה מסתפק מה אוכל למחר". ופירושו, שכל יום ויום הוא יחידת זמן בפני עצמה, שיש לו את מזונותיו משלו. ולכך, מי שיש לו פת בסלו, ודואג על מזונות המחר, הרי זו דאגה המביעה חוסר אמונה, כי דואג על דבר שלא שייך אליו להיום. ונמצינו למדים, שמאכלו של אדם נקבע על פי חלוקת הימים, כאשר כל יום ויום יש לו מקור מזונות המיוחדים לו. [וראה גו"א שמות פי"ח הערה 200.] ולכך, כאשר אדם רוצה לסלק את גופו מעניני מאכל, הרי שסילוק זה צריך להתפרס על פני יום שלם, כי יחידת זמן של "יום" הוא הקובע לגבי מזונותיו. (33) בא לבאר שיש ענין מיוחד להתענות בעשרת ימי תשובה. (34) לשונו בנצח ישראל פ"ח ד"ה אמנם צום: "זמן שהעולם הזה שב אל ה'... הם עשרת ימי תשובה, אז העולם שב מפחיתות הגוף אל השם יתברך". וכבר נתבאר שכל כפרה נעשית כאשר יש סילוק מהגוף [ראה הערה 18]. ולכך ימים אלו של עשרת ימי תשובה "מיוחדים לכפרה ולסליחת חטא". (35) פירוש - הקדושה מביאה לסלוק החטא [כמבואר לעיל פ"א הערה 123, ופ"ב הערה 132]. והואיל והמיוחד בעשי"ת הוא שהם ימים המסוגלים לסלוק החטא, וסלוק החטא מחייב קדושה, בהכרח שהימים של עשי"ת מחוייבים להיות ימים של קדושה. (36) בכדי שהקדושה תחול. ומהלכן של דברים הוא כך; (א) עשי"ת מיוחדים לכפרה ולסליחה. (ב) בכדי להגיע לכך, יש צורך בקדושה. (ג) בכדי להגיע לקדושה, יש צורך להתענות יום שלם. ואודות המנהג להתענות בעשי"ת, ראה ברמ"א שו"ע אור"ח סימן תקפא ס"ב, ובב"ח טור אור"ח ס"ס תקסב. (37) ובנצח ישראל פ"ח [ד"ה אמנם צום, וד"ה ודבר זה] ביאר את ענינו של צום גדליה, ומדוע הוא נופל בעשי"ת, ובתוך דבריו כתב שם: "כי עשרת ימי תשובה הם מוכנים שיתקדש האדם מן פחיתות הגוף ולהיות קדוש, ודבר זה אמת אין ספק בו". (38) מדובר שם בנזיר שנטמא, שביום השמיני מביא שתי תורים, "ועשה הכהן אחד לחטאת ואחד לעולה וכפר עליו מאשר חטא על הנפש וגו'". (39) לשון הפסוק "כל ימי נדר נזרו תער לא יעבור על ראשו עד מלאות הימים אשר יזיר לה' קדוש יהיה גדל פרע שער ראשו". (40) כך הגירסא בעין יעקב, ופירושו שיכול לסבול התענית. אמנם בגמרא שלפנינו איתא "ההוא א'גדל פרע' קאי". וכן פירש רש"י בחומש "קדוש יהיה - השער שלו, לגדל הפרע של שער ראשו". ודרכו של המהר"ל לגרוס כפי גירסת העין יעקב, וכמבואר לעיל פ"ב הערה 17. (41) "שלא נזהר מטומאת מת" [רש"י במדבר ו, יא]. (42) "כאילו קדוש - הקב"ה שרוי בתוך מעיו, ואסור להכחישן" [תוספות תענית יא: עפ"י הגהות הב"ח]. אמנם המהר"ל יבאר בהמשך באופן אחר שאלה זו. (43) "שיכול לסבול התענית" [רש"י שם]. (44) "אבל מי שאינו יכול להתענות נקרא חוטא" [רש"י שם]. (45) "נקרא חסיד המתענה, דכתיב 'גומל נפשו איש חסד', מפריש עצמו ממאכל ומשתה". (46) "חלש הוא, ואינו יכול ללמוד" [רש"י שם]. (47) "שירותיה - סעודתו. כלבא ליכול סעודתו, ולכך המתענה אינו מועיל לו, אלא כמי שמתענה מפני שאין לו מה יאכל" [רש"י שם]. (48) כמבואר לעיל פ"א ד"ה אבל יש, שכתב: "כי החטא בעצמו הוא חסרון, כמו שהוא לשון 'חטא', כמו [בראשית לא, ל] 'אנכי אחטנה', 'והיה אני ובני שלמה חטאים'". ורש"י בראשית ל, לט כתב: "אנכי אחטנה - לשון 'אל השערה ולא יחטיא' [שופטים כ, טז], 'אני ובני שלמה חטאים', חסרים. אנכי אחסרנה, אם חסרה - חסרה לי, שמידי תבקשנה". וזהו יסוד נפוץ מאוד בספרי המהר"ל, וכמבואר בדר"ח פ"א מי"ז [נה:], נתיב הצדקה פ"ו [א, קפג.], נתיב היסורין פ"א [ב, קעד:], נצח ישראל פ"ה [ד"ה ואין להקשות], אור חדש [סה.], באר הגולה באר הרביעי [נה.], גו"א שמות פ"ה אות יג, שם במדבר פכ"ח אות יא [ד"ה אין], ועוד (49) בא לבאר, שהא תינח ש"חטא" הוא לשון חסרון, אך מנין מה שאדם מחסר לעצמו [ולא לזולתו] נכלל בגדר של חסרון. (50) פירוש - שמתחייב מחמת עצמו ונפשו, שנאמר [בראשית ט, ה] "ואך את דמכם לנפשותיכם אדרוש וגו'", ודרשו על כך בגמרא [ב"ק צא:] "מיד נפשותיכם אדרוש את דמכם". (51) למעלה ד"ה כאשר תבין, והערה 27. וראה לעיל פ"א הערה 124, שנתבאר שם שללא הגוף והחומר היה האדם כמו מלאך. (52) לשון הרד"ק בספר השרשים, שורש ג.מ.ל. "ענינם התחלת הטובה או הרעה". ו"מענה את נפשו" פירושו העושה רעה לעצמו. (53) בהקדמתו לדר"ח [ט:] כתב: "מדת חסידות לפנים משורת הדין... אינו מצות עשה ולא מצות לא תעשה, ומצד זה אינו משפט". ושם פ"ב מ"ט [צא:] כתב: "החסידות אשר הוא מתחסד עם הבריות לעשות הטוב לפנים משורת הדין". ושם בפ"ב מ"ה [עז:] כתב: "חסיד לעשות לפנים משורת הדין". ושם בפ"ו מ"ב [רפג.] כתב: "אמנם החסיד הוא שעושה לפנים משורת הדין, ודבר זה עושה מצד החסידות והטוב כאשר עושה לפנים משורת הדין, וזהו מדת החסיד". ובגבורות ה' פס"א [רעח.] כתב: "החסידים עושים עם הקב"ה לפנים משורת הדין, יותר ממה ששאר בני אדם עושים". ובנתיב גמילות חסדים ר"פ א [א, קמו.] כתב: "כי החסידות הוא שנכנס לפנים משורת הדין". ובודאי המענה את נפשו [בכדי לטהרו], עושה מעשה החורג מהנהגת בני אדם, ולכך יקרא בשם "חסיד". (54) לשונו בדר"ח פ"ב מ"ה [עז:]: "כי החסידות מצד אשר הוא אדם טוב, והטוב ימצא כאשר הוא מסולק עבות החמרי, עד שהוא קרוב אל השכלי... כי זה הוא מצד הטוב בלבד, אשר הטוב אינו נמצא בחומר". ושם במשנה ט [צא:] כתב: "כי החסידות מורה על שיש בו חומר זך ודק ביותר... וממנו החסידות... כי החסידות בשביל זכות וטוב החומר, וזה כאשר יש לו חומר זך ודק... שממנו החסידות". ובנתיב גמילות חסדים פ"א [א, קמו.] כתב: "כי בעל גמ"ח יש בו הטוב הגמור... ולאדם כמו זה יש לו זכות ודקות החמרי... כי החומר אינו משפיע רק הוא מקבל תמיד. ודבר זה רמזו רז"ל במה שאמרו [אבות פ"ב מ"ה] 'אין עם הארץ חסיד'. כי עם הארץ, שהוא אדם חמרי, אין לו מדת חסידות... כי החמרי הוא מקבל ואינו משפיע לאחרים". (55) ולא גרע משאר יסורין, שהם באים לזכוך הנפש, וכמבואר בנתיב היסורין פ"ב [ב, קעו.], שכתב: "כי היסורים הם זכוך הנפש... על ידי סלוק הגוף... יסורין ממעטין הגוף". ובנצח ישראל פל"ב [ד"ה אבל שש] כתב: "היסורין... הם זכוך הנפש". (56) "והא אמר ר"א לעולם יראה אדם עצמו כאילו קדוש שרוי בתוך מעיו" [לשונו למעלה]. (57) כי בלא"ה כבר נמצא בדרגת הקדושה, ואין לו צורך בתענית. (58) פירוש - היכי דמצי מצער נפשיה. (59) כי אין כונת המאמר ["קדוש בתוך מעיו"] שהקדושה כבר אצלו, ואין לו צורך בתענית. שזה אינו, כי בודאי אין הקדושה אצלו לחלוטין, וככל שיכול להתקדש יותר ולהתענות יותר - בודאי עדיף. [וכונת המאמר הוא בדבר אחר, וכמו שיבאר.] (60) ועליו לאכול ולשתות, מ"מ גם אז יראה את עצמו קשור לקדושה, וכמו שמבאר. (61) וא"כ המאמר "קדוש בתוך מעיו" אינו אומר שהואיל והאדם הוא קדוש, לכך יאכל ולא יתענה [כהבנת ההו"א בגמרא], אלא שלמרות שהאדם אוכל, הוא עדיין נקרא קדוש. אבל מי שיכול להתענות - בודאי קדושה זו עדיפה יותר מאשר קדושתו של אדם האוכל ושותה. (62) מעין מה שכתב בנפש החיים שער א, פרק ד: "גם על זאת יחרד לב האדם, שהוא כולל בתבניתו כל הכחות והעולמות... שהן המה הקודש והמקדש העליון... א"כ בעת אשר יתור האדם לחשוב בלבבו מחשבה אשר לא טהורה בניאוף ר"ל, הרי הוא מכניס זונה סמל הקנאה בבית קה"ק העליון". הרי הקדושה של האדם צריכה למנוע ממנו שיחטא. ושם מאריך לבאר יותר יסוד זה. וראה לעיל פ"א הערה 73. (63) שהתענית היא מצד קדושה, ולא משום צער. (64) ומדרכי התשובה להתענות, וכמבואר בהערה 25. (65) ק"ק, שלמעלה כתב להדיא לא כן, שבד"ה כאשר תבין כתב: "אין התענית שיהיה מצער עצמו כנגד תאות החטא שנטה אחריו, שזה אינו, רק כי התענית בעצמו הוא קדושה לאדם... ובזה מתקדש מן החטא". הרי שדיבר על תענית הנובעת מתיקון חטא, ועם כל זה שלל את הסברה שהתענית נועדה לצער נפשו. ואילו כאן מחייב סברה זו. וצ"ע. (66) רמב"ם הלכות תעניות פ"א ה"ד: "ומדברי סופרים להתענות על כל צרה שתבוא על הצבור עד שירוחמו מן השמים". (67) שמות ל, לד "ויאמר ה' אל משה קח לך סמים נטף ושחלת וחלבנה סמים ולבונה זכה בד בבד יהיה". וכתב בגו"א שמות פ"ל אות כד: "דאע"ג דגזירת הכתוב הוא דחלבנה תוך סממני הקטורת, סוף סוף לא הוי ליה למנות אותו בין הסממנין, והוי ליה למכתב חלבנה לסוף או בראש, לא להיות נמנה בתוכם... וכאן מערב הכתוב את החלבנה תוך סממני הקטורת". (68) "ומשמע שכולן ביחד אז על ארץ יסדה" [רש"י שם]. (69) בא לענות על השאלה "ויש בזה קצת מן התמיה, וכי לא עדיף שיהיו כולם צדיקים" [לשונו בגו"א שמות פ"ל אות כד]. (70) והאף מורה על מידת הדין, וכמו "חרון אף". ורש"י ברכות נו: ד"ה חרון כתב: "חרון אף ניכר בחוטם, שמתחמם ומוציא הבל, על כן הוא קרוי חרון אף". והרד"ק בספר השרשים, שורש א.ף. כתב: "ולפי שהכעס יתראה בחוטם יקרא 'אף'". וראה רש"י ש"ב כב, ט. ובזוה"ק ח"ג קיב: איתא "קטרת בוסמין קא מבטל כל רתחא ורוגזא דעלמא דלעילא ותתא". (71) לשונו בגבורות ה' פמ"ג [קסג:]: "הריח מתייחס אל מדת הדין, כדכתיב 'ישימו קטורה באפך'". וכן הוא בח"א לסוטה יא: [ב, מט.]. ובח"א לסנהדרין צג. [ג, קצ.] כתב: "יש לך לדעת כי הריח והמשפט הוא דבר אחד, ושניהם הם מידת הדין... ותדע, כי הראיה והשמיעה, אדם רואה ושומע אף שהדבר אינו הגון ואינו ראוי, הוא נראה ונשמע. ואין חילוק בין אם רואה דבר הגון או שרואה דבר שאינו הגון, וכן בשמיעה. אבל הריח, כאשר מריח דבר רע אין מקבל אותו". (72) כן כתב בח"א לכריתות ו: [ד, קמה:]: "כי התענית הוא אל מדת הדין". ובנצח ישראל פ"ה [ד"ה תן לי] כתב: "מדת הדין... שהיה מתענה, שבשביל זה ישלים מדת הדין מכח התענית", וראה שם הערה 348. וכן הוא באור חדש [קנח.]. ובא להורות על שויון בין קטורת לתענית; ששניהם למדת הדין. וכשם שבקטורת יש חלבנה, כך בתענית יהיו פושעי ישראל. (73) לשונו בח"א לכריתות ו: [ד, קמה.]: "לפי שאצל התענית הפרש יש בין הצדיק ופושעי ישראל, לפי שהרשע צריך לכוף את יצרו, ואינו דומה לצדיק שאינו צריך לכוף את יצרו". (74) שהביא שם את דברי הגמרא בעירובין [כא:], שאמרו "מאי דכתיב [שיה"ש ז, יד] 'הדודאים נתנו ריח', אלו בחורי ישראל שלא טעמו טעם חטא". וכתב שם לבאר [ב, קכח.]: "ופירוש ענין הריח הזה, כי הריח מורה על שאלו הכובשים יצרם הם החשובים, והם בעלי שם תפארת, כי הדבר שיש לו ריח נודע למרחקים, ובשביל כך מציאותו נודע בעולם... כי כל בעל שם טוב נודע שמו למרחוק, לכך נקרא שהוא בעל ריח, כי הריח נודע למרחוק. וכדכתיב [קהלת ז, א] 'טוב שם משמן טוב'. ודבר זה ראוי אל מי שגובר על יצרו, כי אין גבור אלא מי שכובש יצרו [אבות ד, א], וכל גבור הוא בעל שם, כי הגבור שמו נודע, כדכתיב [ש"ב כג, כב] 'ולו שם בשלשה הגיבורים'... והשם עצמו הריח, כמו שאמרנו". (75) לשונו שם בח"א לכריתות: "ומפני זה מדמה אותה לחלבנה, כי החלבנה הוא דבר שיש לו ריח, ומפני שיש לו ריח מצוה לתת אותה בקטורת. וכך החוטא כאשר הוא גובר על יצרו, דבר זה נחשב ריח גדול... וכאשר החלבנה בפני עצמו הוא רע, רק כאשר הוא עם אחרים הוא טוב". (76) בסנהדרין לז. אמרו "אפילו ריקנין שבך מלאין מצות כרמון... 'וירח את ריח בגדיו' [בראשית כז, כז], אל תקרי 'בגדיו' אלא 'בוגדיו'". ובח"א שם [ג, קמה:] כתב: "מעשה טוב של ריקנין נקרא 'ריח', כי הריח הוא מיוחס למדת הדין, והריקנין שהם כופים יצרם בכח גדול, מתיחס זה למדת הדין, שהרי עושים מלחמה עם יצרם, ולכך אמר 'וירח את ריח בגדיו', והבן זה היטב". (77) לשון רש"י שם "לענות - כתרגומו 'לאתכנעא'... מאנת להיות עני ושפל מפני". וראה גו"א שם [אות ה]. (78) לשונו בח"א לכריתות שם: "כלל הדבר, כי התענית הוא הכנעה, שזה לשון תענית מלשון הכנעה, לשון 'ליענות', ודבר זה שייך בפושעי ישראל, כאשר הוא מכניע את יצרו. ולפיכך אמר 'אינו תענית', ולא קאמר 'צריך שיצטרף אליו בתענית פושעי ישראל', רק אמר שאינו תענית". ומקודם לכן כתב שם: "כאשר הרשע, שהוא חוטא כנגד השם יתברך מכניע עצמו, דבר זה תענית גמור". (79) בגו"א שמות פ"ל אות כד ביאר יותר מדוע ההכנעה שייכת אצל הרשעים יותר מהצדיקים, וז"ל: "דע, כי הדבר הזה הוא דבר מופלג בחכמה, שכאשר גזרו תענית... ואין הכנעה ממי שהוא כבר קרוב אליו כמו הצדיקים... כי כאשר הוא רחוק מן השם יתברך, ההכנעה הוא יותר. שאין לך הכנעה רק כאשר שונאו (מכניע) [נכנע] מפניו... ולכך כל תענית שאין בו מפושעי ישראל [אינה תענית], שבו ראוי הכנעה". אוזן מילים תבחן, שהרי כך הוא לשון התפילה במוסף של ר"ה: "ויבואו רחוקים ויתנו לך כתר מלוכה". ובדב"ר ג, ו אמרו "אין שבחה של מטרוניא בשעה שמתקלסת מקרובותיה, אלא בשעה שמתקלסת מצרותיה". והם הם הדברים. וראה לעיל פ"ב הערה 128. ובפחד יצחק ר"ה, מאמר יב אות ד, כתב: "טבעו של ענין הכבוד אשר בהכנעתו של מי שהוא מסרב להכנע יש עדיפות של כבוד מאשר בהכנעתו של מי שהוא נכנע מעולם...ראובן ושמעון כופפים קומתם בפני לוי, ראובן היה מעולם בעל מחלוקתו של לוי, ושמעון היה מעולם בעוזריו, בודאי שאין להשוות שתי הכפיפות הללו של ראובן ושל שמעון במידת הכבוד וההתנשאות העולים מהן ללוי...לפי ערך חריפות ההתנגדות של אתמול, כן לעומת זה יגדל ערך הכבוד העולה מן ההכנעה של היום". דוק ותראה שמילת "הכנעה" נאמרה בכתובים רק בנוגע לשונאים ורשעים, וכמו "הראית כי נכנע אחאב" [מ"א כא, כט], "ויכנע מדין מפני בני ישראל" [שופטים ח, כח], "והכנעתי את כל אויבך" [דה"א יז, י]. ופירש הרד"ק בספר השרשים שורש כ.נ.ע. "כולם ענין השפלה". (80) הרכיב כאן שני פסוקים להדדי; ביואל א, יד נאמר "קדשו צום קראו עצרה אספו זקנים". וביואל ב, טז נאמר "אספו עם קדשו קהל". א"כ המלים "אספו עם" שאובות מיואל ב, טז. ואילו המלים "קראו עצרה" שאובות מיואל א, יד. ובח"א לכריתות שם כתב: "וכן לאביי דיליף מן 'ואגודתו על ארץ יסדה', דהיינו דוקא התענית שהוא על ידי אסיפה... שנקרא 'תענית צבור'. וכאשר הרשע מצטרף לאגודה...כאשר הוא מענה נפשו גם כן, אף שהוא רשע, דבר זה נקרא אגודה אחת". (81) דברים לג, ה "ויהי בישורון מלך בהתאסף ראשי עם יחד שבטי ישראל". ופירש רש"י שם "בהתאסף - בהתאספם יחד באגודה אחת, ושלום ביניהם, הוא מלכם, ולא כשיש מחלוקת ביניהם". וכתב שם הגו"א אות ה: "וזהו מפני כי המלכות הוא האחדות. ולפיכך נקרא קריאת שמע קבלת מלכות שמים [ברכות יג.], אמרו בראש השנה [לב:] 'שמע ישראל ה' אלהינו ה' אחד' [דברים ו, ד] זהו מלכות שלימה. לפיכך כאשר ישראל באגודה אחת - מלכותו עליהם, וכאשר נחלקים, ואין כאן אחדות, מלכותו - דהוא אחדות - אינו עליהן". וכן כתב בדר"ח פ"ד מי"ב [קפג:].
(1) לשון הגמרא שם "'כל באיה לא ישובון ולא ישיגו אורחות חיים', וכי מאחר שלא שבו היכן ישיגו, היכן ישיגו, הכי קאמר ואם ישובו לא ישיגו אורחות חיים, למימרא דכל הפורש ממינות מיית". ופירש רש"י שם "כל המשתמדים לעבודת כוכבים אחר שנאבקו במינות אינם שבין, ואם שבין ממהרין למות מתוך כפיית יצרם, וזו גזירת מלך עליהם למות". (2) רומז בכך שסתם "עבירה" היא בעריות, וכפי שהשריש בנתיב הבושה פ"ב [ב, רב.], וז"ל: "'כל אדם שיש לו עזות פנים סוף נכשל בעבירה' [תענית ז:]... ופירוש זה כי העבירה שבכאן הוא ערוה. וכן בכל מקום קראו חכמים הערוה 'עבירה' סתם, ולא כן שום חטא". (3) "אותו לא ישוב" - הוא לא ישוב. (4) לשונו בח"א לע"ז יז. [ד, מ.]: "מפני שהמינות דבק בו ביצרא דע"ז לגמרי, כמו שידוע לחכמים, ונחשב כאילו הוא איש אחר". (5) כפי שכתב בח"א לסנהדרין לח. [ג, קנד.], וז"ל: "המין הוא שמוציא עצמו מן רשות הש"י לעבוד אלהי נכר". וכן כתב בבאר הגולה באר השביעי [קמח.], וז"ל: "'וכל המינים כרגע יאבדו', אותם שחושבים שיש הצלחה לעבוד אלהים אחרים, והם מפתים בני אדם אחר דעתם... כי המינים אשר נזכרו כאן הם אשר חושבים כי עבודת אלהי נכר היא הצלחה להם, וזה נקרא 'מין'". (6) "לצד אחר" לצד שמאל, וכמו שביאר בנצח ישראל פכ"ב [ד"ה ובמדרש אמר]: "כי כאשר ישראל עשו את העגל, ובחרו בדמות שור, משום שכל רצונם היה להיות להם אלהים אחרים, ולכך בחרו בדמות שור, שהשור הוא מן השמאל מן המרכבה, שנאמר [יחזקאל א, י] 'ופני שור מהשמאל', ובשמאל השניות, שהרי הימין היא אחת. ואמרו כי השור שהוא בשמאל, אינו דבק באחדות השם יתברך כמו שאר החיות שבמרכבה, מפני שהשור הוא בשמאל. ולכך היו אומרים כי צורה זאת יכולים להשמט מן המרכבה, ולעבוד אותו". ובגו"א במדבר פי"ט אות כז [ד"ה וראוי] כתב: "אין ספק כי אין דבר שיש בו ענין ע"ז כמו העגל, שהוא מוכן לע"ז ביותר, ראש לכל הע"ז, לכך בחרו אותו לע"ז בפרט". הרי כל מה שנאמר על העגל, יש בו להגדיר את עבודה זרה. (7) לשונו בגו"א בראשית פ"ב אות לד: "כי מלת 'לא טוב'... נאמר על כל דבר שהוא רע, ויוצא חוץ מהשם יתברך, כמו ע"ז שהוא אינו טוב, כי הוא יתברך הוא הטוב האמיתי, ויאמר דבר זה אינו טוב, לפי שהוא מעשה אלוה אחר". וכבר נתבאר [לעיל פ"א הערה 39] שהקב"ה הוא היושר בעצמו. ולכך ע"ז יוצאת מהיושר. (8) בנתיב האמת פ"א [א, קצו.] כתב: "הש"י מחוייב המציאות... כי הש"י הוא האמת הגמור מחויב המציאות בעצמו, והוא עצם האמת, ואין זולתו". ועפי"ז ביאר שם את מאמרם [שבת נה.] שחותמו של הקב"ה אמת. ובדר"ח פ"ה מ"ז [רמ:] כתב: "האמת דומה לאמצעי... כי האמת אין לו נטיה מן היושר כלל, וזהו ענין האמצעי, שאין לו נטיה מן היושר, שהרי הוא האמת בעצמו, ולא שייך אצלו נטיה". ובבאר הגולה באר הרביעי [נא.] כתב: "העובד ע"ז דבק בשקר, כי העובד ע"ז עיקר חומר חטא שלו מה שהוא משקר. כי הוא יתברך אחד אפס זולתו, והוא משקר לעשות אלהים שהוא שקר". וכן הוא בנתיב האמת פ"ב [א, ר.]. וא"כ ברי הוא שע"ז יוצאת מהאמת. (9) יסוד נפוץ מאוד בספרי המהר"ל. כגון, בדרשת שבת תשובה [עח.] כתב: "כי עבודת אלילים הוא לשכל האדם, אשר מאמין בדברי הבאי כמו עבודת אלילים, ולכך דבר זה, שהוא הטעות אחר עבודת אלילים הוא אל השכל בלבד... כי עיקר החטא של עבודת אלילים הוא בשכלו... וכאשר יחטא בעבודת אלילים הוא מתעב ומקלקל השכל, ומפסיד אותו". וכן הזכיר ענין זה בתפארת ישראל ס"פ כח [פו.], בנתיב הלשון פ"ד [ב, עב.], שם פ"ו [ב, עו.]. ובגבורות ה' פס"ו [שז.] כתב: "וכנגד שלא יהיה חוטא בנפשו לשמים נתן לו [לבני נח] ע"ז, כי כל החטאים אי אפשר שיחטא בנפשו בלבד, חוץ מע"ז, דכתיב [יחזקאל יד, ה] 'למען תפוש את ישראל בלבם', וזהו בע"ז... דכל העבירות אין מצטרפת מחשבה למעשה חוץ מן ע"ז [קידושין מ.]... וא"כ החטא הזה בלבד הוא לנפש". וכן בנתיב היצר פ"א [ב, ריש קכב:] ייחס הע"ז לנפש האדם, וכן הוא בח"א לקידושין ל: [ב, קלו:]. אמנם בתפארת ישראל ס"פ כח [פו.] ובדרשת שבת תשובה [עח., המובא למעלה] יחס ע"ז לשכל האדם, ולא לנפש האדם [שאליה מתייחס יותר חטא שפיכות דמים]. וכן כתב בח"א לזבחים פח: [ד, סח.], ובנתיב הכעס פ"ב [ב, רלט:]. וכאן כלל את שניהם בחדא מחתא: "והחטא הזה אל הנפש, שבו השכל". (10) יסוד נפוץ מאוד מאוד בספרי המהר"ל. שהנה אמרו חכמים [סוטה יד.] שמנחתה של סוטה באה מן השעורים [במדבר ה, טו], משום ש"מעשיה מעשה בהמה, כך קרבנה מאכל בהמה". ראיה זו ממנחת סוטה הביאה המהר"ל בהרבה מאוד מקומות בספריו להורות שתאות העריות הינה מעשה גופני חומרי. וננקוט בדוגמאות מספר; בנתיב הענוה פ"ד [ב, י:] כתב: "כי מידת העריות מעשה חומרי מתועב, ודבר זה נתבאר הרבה, ואין צריך להאריך בזה... שלכך אמרה תורה שתהא קרבנה של סוטה מאכל בהמה". ובדר"ח פ"א מ"ב [כו:] כתב: "מעשה הזנות הוא מעשה בהמה. ובמסכת סוטה, מפני מה קרבנה של סוטה מאכל בהמה, שהוא מן השעורים, אמרה תורה היא עשתה מעשה בהמה, ולפיכך קרבנה מאכל בהמה. ולדבר הזה א"צ ראיה כי הזנות מעשה בהמה חומרית". ובדר"ח פ"ה מ"ט [רמו.] כתב: "ודבר זה ביארנו הרבה מאוד, שאין ענין קדושה רק שהוא נבדל מן החומרי. ורמזו זה חכמים במה שאמרו ז"ל למה קרבנה של סוטה שעורים... היא עשתה מעשה בהמה... הרי לך כי הזנות מעשה חומרית. ודבר זה ידוע כי הזנות הוא חומרי גופני". ובגבורות ה' פ"ד [כט.] כתב: "וידוע כי הנמשך אחר הזנות הוא נמשך אחר החומר, ולפיכך אמרה תורה במנחת סוטה שיהא קרבנה שעורין לפי שהיא עשתה מעשה בהמה". ושם בפס"ו [שז.] כתב: "גלוי עריות הוא... מחמת יצרו שבגוף המתאוה לעריות, ודבר זה מבואר בכמה מקומות שחטא עריות הוא לגוף, וכמו שאמרה תורה בסוטה שיהא קרבנה שעורים, שהיא עשתה מעשה חמור, כך קרבנה יהא מאכל חמור. הרי כי חטא הערוה הוא ענין חומרי גופני". ובבאר הגולה, באר הששי [קח:], כתב: "כל זנות הוא מצד הגוף, ודבר זה בארנו בכמה מקומות, ורמזו ז"ל בענין הסוטה, היא עשתה מעשה בהמה, אף קרבנה שעורים, שהוא מאכל בהמה, ודבר זה ידוע כי כל זנות הוא חומרי, שנמשך אחר תאותו החומרית, וא"צ ראיה". ובדרוש לשבת תשובה [ריש עח.] כתב: "העריות הם מכח גוף האדם, ולפיכך נמצא דבר זה ביותר בכל בעלי חיים, כי פועל זה מתייחס אל הגוף החומרי. ואמרו חכמים ז"ל אצל סוטה, למה קרבנה שעורים, היא עשתה מעשה בהמה, לכך קרבנה מאכל בהמה". וכן כתב בח"א לזבחים פח: [ד, סח.], וז"ל: "עריות וזנות חטא הזה הוא בגופו, כאשר אדם עושה מעשה זנות, מעשה הזה הוא מעשה בהמה, ולכך קרבנה של סוטה שזנתה, שעשתה מעשה בהמה, קרבנה שעורים, שהוא מאכל בהמה ממש". וראה בדרוש עה"ת [יא.]. וכ"ה בח"א לע"ז ה: [ד, לב.]. ורש"י ר"פ קדושים [ויקרא יט, ב] כתב: "קדושים תהיו - הוו פרושים מן העריות... שכל מקום שאתה מוצא גדר ערוה אתה מוצא קדושה". וכתב שם הגו"א אות ג: "ונראה הטעם, שאחר ששם קדושה נאמר על פרישה מן עניני הגוף ותאותיו, יותר ראוי על גדר ערוה, שהם תאות הגוף ביותר. ולכך מי שנוטה אחר זנות יאמר על זה שהוא מעשה בהמה... לפי שהזנות ענין גופני, וזה ענין הבהמה שהיא כולה גוף וחומר. ולכך מי שפורש מן הערוה הוא פורש מתאות הגוף החומרי, ולפיכך נקרא 'קדוש', ר"ל פרוש מעניני עוה"ז, שהוא גוף". ובדרוש שבת תשובה [עח.] הוסיף: "ועוד, כי אין ענין הערוה והזנות רק חבור גוף לגוף". וראה עוד גו"א בראשית פ"ו אות כז, ושם במדבר פי"א אות ג, וח"א לשבת קלג: [א, עא.]. וראה לעיל פ"א הערה 18, ובסמוך הערה 90. (11) לצד ימין. וכפי שכתב בתפארת ישראל פמ"ו [קמא:]: "כי דבר זה ידוע כי... הערוה הוא מן ימין". ובח"א לנדרים סד: [ב, כב:] כתב: "והגוף הוא מצד הימין, והנפש הוא מצד שמאל". (12) לשונו בגו"א בראשית פ"ו אות כב: "יש יצר הרע לעריות, ויש יצר הרע לע"ז, כדאיתא במסכת יומא [סט:]... ובכמה דוכתיה אמרו תרי יצרא הוי, יצרא דע"ז, ויצרא דעריות [שיהש"ר ז, ח, זוה"ק ח"ג קיא.]". ובנצח ישראל ספ"ג כתב: "ושני יצרים הם; האחד הוא יצר דערוה, והשני הוא יצר דעבודה זרה, כמו שמבואר דבר זה בכמה מקומות. יצרא דעבודה זרה הוא שמגרה להיות נמשך אחר העבודה זרה. ויצר הרע הזה במחשבת האדם, שהוא כח שכלי... וכפי המעלה אשר יש לאדם מצד כח השכלי, כך יש לאדם כח גופני בערך. ומעלה הזאת שיש לאדם גוף קדוש, אשר ראוי שיהיה לו חבור אל כח השכלי שיש לאדם. ומפני זה עצמו גם כן יצר הרע יש לו לבטל מעלה זאת, והוא מסית אותו ללכת אחר תאותו בערוה, ודבר זה הוא בטול קדושת האדם. כלל הדבר, כי אלו שני יצרים, יצרא דערוה ויצרא דעבודה זרה, הוא לשני חלקי האדם, הגוף וכח השכלי". ובנתיב כח היצר פ"א [ב, קכב:] כתב: "אמר [משלי כה, כא] 'אם רעב שונאך האכילהו לחם', כלומר אם רעב, שהוא מסית אותך אל תאות הגוף... יש לך להאכיל אותו לחם של תורה. ואמר 'אם צמא', היינו כנגד יצה"ר של ע"ז, וזה נקרא 'צמא'". וראה עוד בנתיב העבודה פ"ו [א, קב.]. ובנתיב הלשון פ"ו [ב, עה:] כתב: "ואלו שני יצה"ר הם כנגד הגוף והנפש... כי מצד הגוף נוטה האדם אל הערוה שהוא מתאוה לו, ומצד הנפש נוטה האדם לע"ז. כי בודאי הגוף אין נוטה לע"ז, שהע"ז הם כוחות רוחניות, ושייך זה אל הנפש בפרט, לא אל הגוף... כמו שיש לגוף האדם נטיה אל הרע... כך יש לנפש נטיה אל הרע, הוא יצרא דע"ז... ואלו שני חטאים ראשי חטאים". וראה עוד בדר"ח פ"ב מ"ב [עב.]. (13) חידוש גדול למדים אנו מדברי המהר"ל כאן. שהנה שגרת המחשבה תופסת שבעקבות יצה"ר דעריות האדם נפעל וחוטא בעריות. וא"כ היצה"ר הוא הסבה, והחטא הוא המסובב. אך כאן המהר"ל מוסיף שגם ההיפך הוא הנכון; שבעקבות החטא, האדם נהיה דבק ביצה"ר. זאת ועוד, שייחד בזה את הדיבור דוקא לגבי חטא ע"ז וחטא עריות, ולא לגבי שאר חטאים. והענין מבואר יותר בגו"א בראשית פ"ו אות כב, שנאמר שם [בראשית ו, יא] "ותשחת הארץ לפני האלקים וגו'", ופירש רש"י שם "ותשחת - לשון ערוה ועבודה זרה". וכתב שם הגו"א בזה"ל: "ונראה, מה שלא נקרא השחתה רק ערוה וע"ז, מפני שיצר הרע המסית האדם לרע אינו אלא בשביל אלו. דיש יצה"ר לעריות, ויש יצה"ר לע"ז... ומפני שהיצה"ר הוא לאלו שנים דוקא, נקראו השחתה. כי מאחר שהוא נסת אל הדבר שהוא רע, הוא נשחת, כי דבר שהוא רע הוא נשחת... ורוצה לומר שהלך אחר יצר הרע ונעשה רע, וזהו השחתה. ועוד, כי המשחית הוא יצה"ר, עולה ומשטין ויורד ומקטרג [ב"ב טז.], ולפיכך אלו שנים שהיצה"ר יש בהם, שהוא השטן המשחית, נקראו 'השחתה'". ואלו הם דבריו כאן, ששונה יצה"ר של אלו החטאים, שהחוטא בהם נשחת, והשחתה זו באה לו מחמת שנעשה דבק יותר ביצה"ר הנמצא בחטאים אלו. (14) בח"א לע"ז יז. [ד, מ.] הוסיף כאן את הדברים הבאים: "כאשר דבק באלו שניהם מתדבק בהם לגמרי. ואין התשובה רק אם נשאר דבר אצלו עד שאינו נפרש לגמרי מן השם יתברך. וכך מורה שם 'תשובה', כי השורש שהוא 'שב'; השי"ן מורה כי לא הגיע אל האחרית, כי התי"ו היא אחרונה... ולאחר מיתה אין תשובה מועלת, ויהיה שב מן התי"ו, שהיא קודם למיתה, עד בי"ת, וכל זה בכלל תשובה. אבל מ"מ צריך שיהיה נשאר בו דבר אחד, שהוא האל"ף. אבל אם פירש לגמרי, כמו מינות וע"ז, ובזה הוסר מן השם יתברך, ולא נשאר בו אף הדבר שהוא התחלה כמו האל"ף, ובזה הוסר לגמרי, ואין תשובה לזה. ואלו שנים הם כנגד שני יצרים, דהיינו יצרא דערוה ויצרא דע"ז. שעל ידי מינות דבק לגמרי בע"ז, ונמסר ליצרא דע"ז. ועל ידי ערוה, דבק לגמרי ביצרא דערוה, ונמסר ליצרא דערוה. ואי אפשר לצאת משם בחייו, אלא אם נסתלק מן העולם הזה". וראה לעיל פ"ב הערה 62, ולהלן הערה 108. (15) לקמן בפרק זה, ד"ה בפרק קמא. (16) לשונו לעיל פ"ה ד"ה ודבר זה: "העז פנים, שהוא מתעצם בחטא, וכאשר מתעצם בחטא אין הסרה לחטא הזה, כאשר החטא מתעצם בו". וראה שם הערה 11, ובסמוך הערה 47. (17) תלה את הדביקות בחטא בזרות שיש בחטא. והענין מבואר בח"א לסנהדרין סד. [ג, סד.], שכתב: "דע, כי ביותר היה להם [לישראל] דביקות לפעור. כי אין ספק כי מה שיש דביקות לישראל לע"ז, הוא מצד יצרא דע"ז, כי לע"ז יש יצר מיוחד. כמו שאמרו בכמה מקומות 'יצרא דעבודה זרה'. והשם הזה בא על דבר שהוא זר ביותר. ולכך ע"ז זאת, שהיו פוערין לפניה, ואין דבר זר כמו זה... לכך יצרא דע"ז היה בע"ז זה בפרט, ודבר זה ידוע למשכילים בחכמה". וראה ח"א לסוטה יד. [ב, נז:] שכתב: "אין ע"ז בעולם שכ"כ גנאי לאדם כמו פעור, שהיו מתריזים לפניה. ולא היו ע"ז שהיו ישראל להוטים אחריה כמו פעור... ואף כי הע"ז רחוקה בתכלית מן ישראל, אדרבא, היא הנותנת, מפני כי ישראל מצד עצמם בקדושה ובטהרה בתכלית, והיצה"ר הוא שולט בישראל יותר מכל האומות כדאיתא במסכת סוכה [נב.] ולכך, ולעולם היצר מגרה את האדם לדבר שהוא הפך לו, שהרי אתה רואה שהיה היצר מסית את ישראל לע"ז ביותר מכל האומות". ופירושו, ככל שהדבר זר יותר, הרי שהדביקות אליו בהכרח מגיעה מהיצה"ר, כי הדבר לכשעצמו הוא זר ורחוק. ומכל סוגי הע"ז שישנן, דוקא זו שהיא הזרה ביותר [בעל פעור] - היא האדוקה והדבוקה ביותר בישראל. (18) כי אז העבירה אינה מתייחסת לעצם האדם, אלא היא נידונת כתוספת ומקרה [ראה נצח ישראל פל"א הערה 123], הניתנת לכפרה ולמחילה. ולשונו בגבורות ה' פ"ח [מה:]: "כי ישראל יש להם מעלה מיוחדת, כי ישראל מעלתם שהם נבדלים מן הפחיתות לגמרי, והחטא שמקבלים אין זה רק במקרה. ודבר שהוא מקרה בלבד אפשר הסתלקות". וראה לעיל פ"ג הערה 47, פ"ד הערה 74, ופ"ה הערה 11. (19) לשונו בנצח ישראל פל"ה [ד"ה וקאמר עוד]: "כי המין הוא בפני עצמו, יוצא מן האמונה". ובפחד יצחק חנוכה, מאמר י, אות ה כתב: "פירושה של תיבת 'מין' במובן סוג... שהוא סוג בפני עצמו". (20) "ועל ידי ערוה דבק לגמרי ביצרא דערוה, ונמסר ליצרא דערוה" [לשונו בח"א לע"ז יז., והובא בהערה 14]. (21) זהו המשך לשון הרמב"ם שם [הלכות תשובה פ"ד ה"א]: "המחטיא את הרבים, ובכלל עון זה המעכב את הרבים מלעשות מצוה". (22) לשונו בדר"ח פ"ה מי"ח [רסב:]: "התשובה שייך דוקא בעולם הזה, במה שהאדם בעולם הזה חמרי גשמי, ומפני שהאדם בעולם הזה גשמי יכול לשנות את מעשיו, כי החומר בעל שנוי [ראה לעיל פ"א הערה 31, ופ"ה הערה 54]... כי השנוי הוא לגשם... לא אל הדבר הנבדל... והרבים הם כלל אחד, ואין שנוי לדבר הזה, כי השנוי הוא לגשם... לא אל הדבר הנבדל... [אך] הרבים הם כלל אחד, ואין שנוי לדבר הזה, כי השנוי הוא לדבר מצד הפרטי, אבל הכללים הם עומדים, ולא שייך בזה השתנות... וירבעם החטיא את ישראל במה שהם כלל... וכן כאשר היה מחטיא את הרבים ודבק במדריגה הזאת שאין שנוי לה, היא מדריגת הרבים, ולכך אין מספיקין בידו לעשות תשובה שיהיה משנה עצמו מרע לטוב... כי גדול כח הרבים כאשר מתחבר למדריגה העליונה הזאת שאין שנוי לה". וראה לעיל פ"ב הערה 94. (23) לשון הרמב"ם שם: "המטה את חבירו מדרך טובה לרעה, כגון מסית ומדיח". (24) שהרי בדרך כלל אמרינן "אין אדם חוטא ולא לו" [קידושין סג:], וכאן שהכשיל את השני, הרי זה בגדר "דבר זר". (25) וכפי שביאר למעלה [ד"ה ומכל מקום], שככל שהעבירה זרה יותר - כן הדביקות בה גדולה יותר. (26) וצרף לכאן מה שאמרו לגבי מסית [סנהדרין כט.] שאין טוענין למסית, ואין מהפכין בזכותו [רש"י בראשית ג, יד]. ולפי הדברים כאן, הרי שחומרה זו מיישך שייכי לכך שמעכבין ממנו את התשובה. וכן מבואר להדיא בתנחומא תזריע, סימן ט, שאמרו שם: "התחיל [הקב"ה] מסיח עמו [עם האדם] אולי יעשה תשובה... אבל כשבא אצל הנחש לא הסיח עמו". כי הואיל ומטרת השיחה היא לעורר לתשובה, ומהמסית נמנעה הסיוע לתשובה, לכך הקב"ה לא שוחח עם הנחש. (27) אמנם מהרמב"ם עצמו נראה שלא סובר כהסבר המהר"ל, שזה לשון הרמב"ם שם: "הרואה בנו יוצא לתרבות רעה ואינו ממחה בידו. הואיל ובנו ברשותו, אילו מיחה בו היה פורש, ונמצא כמחטיאו. ובכלל עון זה כל שאפשר לו למחות באחרים... ולא מיחה, אלא יניחם בכשלונם". ומהמהר"ל משמע שזהו דין מיוחד בבן, ולא באחרים. כי זרות הענין נמצאת דוקא בבן, ולא באחרים. (28) ותשובה רק מועילה "כאשר התשובה עצמה בלא חטא" [לשונו בסמוך]. (29) נראה לבאר זאת, על פי דבריו בגבורות ה' פ"ע [שכב.], שהביא שם את דברי הגמרא [נדרים לט:] שהתשובה נבראה קודם העולם. וכתב לבאר: "כי ההתחלה שחוזר עליו בעל תשובה, צריך שיהיה התחלה פשוטה נבדלת לגמרי. כי ההתחלה שאינה פשוטה אינה נבדלת מן החטא. שכל דבר שאינו פשוט והוא מורכב, הוא גשמי, והגשמי שייך בו החטא. ובעל התשובה צריך שיהיה נבדל מן החטא... רק בשביל התחלה הפשוטה הנבדלת, שאין שייך בה חטא לגמרי... ולפיכך אי אפשר שיהיה התשובה באדם בכח התחלה גשמית... כי בכח אותה התחלה לא היה כאן הבדל מן החטא. אלא בכח התחלה אלקית בלתי גשמית והיא פשוטה. ולכך מדריגת התחלה הזאת קודם שנברא העולם, ובאותה התחלה הפשוטה כח התשובה להיות נבדל מן החטא". והם הם הדברים שכתב כאן, שהתשובה אפשרית רק כאשר התשובה עצמה היא בלא חטא. וראה לעיל פ"א הערה 131, פ"ב הערות 90, 151, פ"ג הערה 31, ופ"ד הערות 20, 81. (30) לשונו לעיל פ"ה [ד"ה בארו כי]: "כי ביום הכפור מקבל [הקב"ה] החוטאים, כאשר מוסר עצמו אל השם יתברך לומר 'חטאתי לך', ובזה מוסר עצמו אליו, ושב אליו, ואז מקבל אותו השם יתברך בתשובה". וברי הוא, כאשר יוה"כ גופא מביא לידי החטא, אזי לא מונח באותו יום הענין שמוסר עצמו לידי הקב"ה. אמנם ק"ק, כי לפי דבריו כאן, סבת עכוב התשובה באומר "אחטא ואשוב" היא מחמת שיוה"כ ותשובה פועלים רק כאשר הם מובדלים לגמרי מן החטא. אך אין זה משום שעשה עבירה זרה, המורה על דביקות יתירה החטא. וא"כ אין זה דומה לשאר מעכבי התשובה, שהם מחמת הזרות שבחטא, וכפי שביאר. ולמעלה כתב "ואלו כ"ד דברים שמנאם הרמב"ם ז"ל, כלם הם כך [מחמת זרות החטא]". וצ"ע. וראה הערה 70. (31) לשונו בנר מצוה [לא:]: "הפורש מן הצבור הוא נחשב כמו מין... כדאמרינן בפרק קמא דר"ה [יז.]... והיה נראה הטעם שנחשב עם המינים, מפני כי הוא יתברך הוא עם הכלל, שהם הצבור. וכאשר פורש מן הכלל, ואין הצבור נחשב בעיניהם, להיות נמשך אחריהם, הנה בזה הוא פורש מן השם יתברך עצמו, כמו שהם המינים ושאר כופרים... וכאילו פורש מן השם יתברך". וכן כתב בדר"ח פ"ב מ"ד [עה:]. וראה עוד בנתיב העבודה ס"פ ה [א, צ:], ובנתיב הכעס פ"ב [ב, רלט:], ובח"א לר"ה יז. [א, קיב.]. (32) אמנם הרמב"ם עצמו נימק זאת באופן אחר, וז"ל בפ"ד מהלכות תשובה הלכה ב: "הפורש מן הצבור, לפי שבזמן שיעשו תשובה לא יהיה עמהן, ואינו זוכה עמהן בזכות שעושין".
(33) כפי שכתב בנצח ישראל ס"פ מא: "רבנן, בעלי השכל". וראה שם הערה 25. ולהלן בסוף הפרק כתב: "קורין אותו 'רבי', כאילו היה שכלי". ובברכות מב. אמרו "תכף לתלמידי חכמים - ברכה". ופירש רש"י שם "תכף לת"ח - המקריבו אליו ומארחו בביתו, ברכה בביתו". וביאר זאת בנתיב התורה פי"א [א, מט:] בזה"ל: "כי הת"ח הוא הכנה שעל ידם תבוא הברכה לעולם, וזולת זה אין העוה"ז ראוי לברכה, כאשר הברכה הוא מעולם העליון הנבדל. ולכך ע"י ת"ח שיש בו השכל הנבדל, ויש לו דביקות בעולם העליון, מביא הברכה לעולם". ובגבורות ה' ספ"ט [נט:] כתב: "מדת ת"ח ומדת גרים אחת... וכן כללו רז"ל בברכה ביחד 'ועל זקני עמך ישראל ועל פליטת סופריהם ועל גרי הצדק'... כי השכל הוא גר בעולם הגשמי". הרי שקרא לחכמים בשם "שכל". ובנתיב התורה פי"א [א, מו:] כתב: "כי התלמיד חכם כמו עצם התורה, ויש לו דמיון גמור אל התורה. ובודאי דבר זה הוא הטעם שאמרה תורה [דברים יז, יא] 'לא תסור ימין ושמאל מכל אשר יורוך', כי החכמים הם עצם התורה גם כן. וכמו שגזר השם יתברך ונתן התורה לישראל, כך נתן החכמים, והם גם כן עצם התורה". ובגו"א שמות פי"ח אות כו כתב: "תלמיד חכם, במה שהוא שכלי, הנאתו הוא מהמתיחס לשכל". והובא לעיל פ"ג הערה 7. ובבאר הגולה באר השביעי [קמב.] כתב: "הת"ח יש לו דביקות בשכינה, בשביל שיש בתלמיד חכם שכל אלקי". (34) סנהדרין צט: "אפיקורס... המבזה תלמידי חכמים". ובנצח ישראל פ"ה [ד"ה והנה ידוע] כתב: "המלעיג על דברי חכמים הוא מינות גמורה, אשר עוד יותר מעבודה זרה", וראה שם הערה 531. ובתפארת ישראל פט"ו [מט.] כתב: "כי אין צריך שיהיה כופר לגמרי בעלה ובסבה הראשונה, רק אם אין יראת ה' על פניו... זהו אפיקורוס... כי אילו היה עול שמים עליו, היה נכנע מן העלה ומן חכמיו, ולא היה מבזה הת"ח". וראה ח"א לסנהדרין צט: [ג, רכד:]. (35) והרמב"ם שם [הלכות תשובה פ"ד ה"ב] כתב טעם אחר, וז"ל: "והחולק על דברי חכמים, לפי שמחלוקתו גורמת לו לפרוש מהן, ואינו יודע דרכי התשובה". (36) מעין מה שאמרו בגמרא [סנהדרין צט:] "ת"ר, 'והנפש אשר תעשה ביד רמה' [במדבר טו, ל], זה מנשה בן חזקיה, שהיה יושב ודורש בהגדות של דופי. אמר, וכי לא היה לו למשה לכתוב [בראשית לו, כב]'ואחות לוטן תמנע', 'ותמנע היתה פלגש' [שם שם יב]". הרי מחמת שביזה את פסוקי התורה, נאמר עליו [במדבר טו, ל-לא] "והנפש אשר תעשה ביד רמה וגו' כי דבר ה' בזה וגו'". (37) והרמב"ם שם נתן טעם אחר, וז"ל: "המלעיג על המצות, שכיון שנתבזו בעיניו אינו רודף אחריהן, ולא עושן, ואם לא יעשה במה יזכה". (38) מעין מה שאמרו [ב"ק צב:] "מילתא דאמרי אינשי, בירא דשתית מיניה, לא תשדי ביה קלא". ובח"א שם [ג, יד:] כתב: "כי הדבר אשר היה לך לטוב, אל תהיה לו לאכזר, כי היה זה לאכזריות גדול, שהוא הטיב עמך". והרי תיבת "אכזר" בנויה על תיבת "זר". (39) וברמב"ם שם כתב טעם אחר, וז"ל: "והמבזה רבותיו, דבר זה גורם לו לדחפו וטרדו כגחזי, ובזמן שנטרד לא ימצא מלמד ומורה לו דרך האמת". (40)  כי גדר התוכחה הוא "שמסלק הרע ומביא הטוב בעולם" [לשונו בנתיב התוכחה פ"א (ב, קפט:)]. אך אם העבירה אדוקה בו, הרי אין היא בת סילוק. ולכך תוכחה מעין זו מביאה לידי שנאה. (41) ולפי"ז שנאת התוכחה היא סימן לאדיקות החטא בחוטא, אך לא סבה לכך. והרמב"ם שם ביאר שהיא סבה לעיכוב תשובה, וכלשונו: "השונא את התוכחות, שהרי לא הניח דרך תשובה, שהתוכחה גורמת לתשובה, שבזמן שמודיעין לו לאדם חטאיו, ומכלימין אותו, חוזר בתשובה... וזה ששונא תוכחות אינו בא למוכיח... ולפיכך יעמוד בחטאיו, שהם בעיניו טובים". (42) כמבואר בהערה 31, שהקב"ה נמצא עם הציבור, א"כ בדין הוא ש"הרבים הם הכל". (43) דוגמה לדבר; נאמר [במדבר טז, א] "ויקח קרח וגו'", ופירש רש"י שם "לקח עצמו לצד אחד להיות נחלק מתוך העדה לעורר על הכהונה". וכתב הגו"א שם אות ב: "כלומר, שלכך קאמר לשון 'ויקח', לפי שכל אשר חולק, לוקח עצמו לצד אחד להיות נחלק מן אשר חולק עליו, ושייך בזה לשון לקיחה. ואין להקשות, דאם כן בכל מחלוקות יהיה נאמר לשון 'לקיחה', ולא מצאנו זה הלשון אלא בכאן. יש לתרץ, דווקא כאן מפני שהיה קרח חולק על הכהונה, שהיא לכלל ישראל, וכל ישראל תלוים בכהונה, והחולק עליה הרי הוא יוצא מכלל ישראל, ולוקח עצמו לצד אחד מכל ישראל, שייך עליו לשון 'לקיחה'. אבל בשאר מחלוקת, שאין היחיד חולק על הכלל, לא שייך לשון זה, שהרי אם הוא חולק על היחיד - בזה אינו לוקח עצמו מן הכלל. והשתא יתורץ נמי, דמאי מלמדינו הכתוב בלשון 'לקיחה' הכתוב כאן שלקח עצמו לצד אחר, אלא להשמיענו שהיה נחלק מתוך כלל ישראל". וזהו מעין פורש מהציבור. ויש בזה הטעמה מיוחדת. שהנה החולק על כהונה לוקה בצרעת [רש"י במדבר יז, ה], "ועל כן לקה עוזיה בצרעת" [לשון רש"י שם, עפ"י דברי הימים ב, כו, כא]. ובויק"ר יז, ג אמרו שעל עשרה דברים הנגעים באים, ואחד מהם הוא "הגוזל את שאינו שלו", ומביאים לכך ראיה מהצרעת של עוזיה, שלקח כהונה לעצמו. וביאר זאת הגו"א בראשית פמ"ד אות ט בזה"ל: "כי כל ענין הצרעת דבר זר, שאינו רגיל בבני אדם, כי הלוקח דבר שאינו ראוי לו בא עליו דבר שנוי שאינו ראוי, והוא דבר זר". הרי שהצרעת של עוזיה באה עליו מחמת הזרות שבמעשיו. והנה במעשהו של עוזיה היו שני מרכיבים; (א) מחלוקת על הכהונה. (ב) לקיחת הכהונה לעצמו. וכל אחד ואחד ממרכיבים אלו מחייב צרעת, וכמבואר ברש"י שם, ובויק"ר. והנה הזרות שיש בלקיחת הכהונה התבארה בגו"א שם. אמנם הזרות שיש במחלוקת על הכהונה לא נתבארה שם. אמנם כאן אנו למדים טוב טעם בכך. כי נתבאר כאן שהמתנגד לרבים עושה מעשה זר, ולכך דין הוא שהחולק על הכהונה ילקה בצרעת. (44) והרמב"ם שם [הלכה ג] כתב טעם אחר, וז"ל: "המקלל את הרבים, ולא קלל אדם ידוע, כדי שישאל ממנו כפרה". (45) כי אינו בוש וירא ממעשיו, וכמבואר בסמוך. (46) כי יודע שעשה מעשה אסור. ובב"ק עט: פירש רש"י "גנב... הוא ירא מבני אדם". וכן נאמר [ירמיה ב, כו] "כבושת גנב כי ימצא". הרי בושה ויראה במעשה הגנבה. (47) כי בושה ויראה מורות על הריחוק מהחטא, וכפי שנתבאר לעיל פ"ה הערה 7, ויבואר בסמוך. ולכך הכפרה אפשרית, כי כל עוד שהחטא אינו בעצם שייך לחוטא, ניתן להסיר החטא, וכמבואר לעיל פ"ה הערה 11, ולעיל הערה 16. (48) שהרי החולק עם הגנב אינו פסול לעדות [שו"ע חו"מ סימן לד, סעיף ז], וביאר הגר"א שם [סעיף קטן י] שהטעם הוא לפי שבני אדם טועים וסוברים שאין האיסור אלא בגנב עצמו, ולא בחולק עמו. ומחמת כן גופא, עבירה זו מתעצמת בו יותר, וכמבואר כאן. (49) והרמב"ם שם כתב טעם אחר, וז"ל: "החולק עם הגנב, שלפי שאינו יודע גניבה זו של מי היא, אלא הגנב גונב לרבים, ומביא לו והוא לוקח. ועוד, שהוא מחזק יד הגנב ומחטיאו". (50) ב"ק סו. "אבידה הוא דכי אתא לידיה בהיתרא אתיא לידיה". (51) לעיל פ"ה ד"ה ודבר זה. (52) והרמב"ם שם כתב טעם אחר, וז"ל: "והמוצא אבדה ואינו מכריז עליה... לאחר זמן כשיעשה תשובה אינו יודע למי יחזיר".
(53) שם בהשגותיו בהלכות תשובה פ"ד ה"ג. (54) ולא "שור עניים". (55) לשון הראב"ד: "ואינו אלא 'שוד' בדל"ת, כלומר שהוא דוחק אותו בחובו, עד שמחליטין קרקעותיהן בפחות, או המטלטלין שלהן, ואומר שלי אני נוטל". (56) ובכך שגובה את השור לחרישה בחובו, הוא מוסיף עליהם עניות נוספת, וכמו שמבאר. (57) פירוש - ענים אלו הם אומללים כבר מצד עצמם, אף קודם שנגבה חובם. (58) והרמב"ם שם ביאר טעם אחר, וז"ל: "אלו בני אדם אמללין הם, ואינן ידועים ומפורסמים, וגולים מעיר לעיר, ואין להם מכיר כדי שידע שור זה של מי הוא, ויחזרנו לו". (59) מעין מה שכתב הרמב"ן בבראשית ו, ב, שההשחתה של דור המבול הגיעה לשלב שבני השרים והשופטים השחיתו דרכם, והוסיף: "יספר הכתוב, כי הדיינין אשר להם לעשות המשפט ביניהם, עושים החמס בגלוי ואין מונע אותם". (60) והרמב"ם שם כתב טעם אחר, וז"ל: "והמקבל שוחד להטות הדין, אינו יודע עד היכן הגיע הטייה זו, וכמה היא כחה כדי שיחזיר". (61) והרמב"ם שם כתב באופן אחר: "האוכל מסעודה שאינה מספקת לבעליה, שזה אבק גזל הוא, והוא מדמה שלא חטא, ויאמר כלום אכלתי אלא ברשות". (62) לשון הטושו"ע חו"מ סימן עב, סעיף א: "המלוה לחבירו על המשכון, צריך ליזהר שלא ישתמש בו, מפני שהוא כמו רבית. ואם הלוה לעני על מרא ופסל וקרדום וכיו"ב, ששכרו מרובה... יכול להשכירו ולנכות דמי השכירות בחובו... אבל הוא לא ישתמש בהן וינכה לו בחובו משום חשדא". הרי שאסור למלוה להשתמש עם המשכון, וק"ו שלא ישתמש עם משכון של עני. (63) והרמב"ם שם כתב טעם אחר: "המשתמש בעבוטו של עני, שהעבוט של עני אינו אלא כגון קרדום ומחרישה, ויאמר בלבו אינן חסרים, והרי לא גזלתי". (64) וראיה קשורה לנפש, וכמבואר לעיל פ"א הערה 115. ובדר"ח פ"ד מכ"ב [רה:] כתב: "'וכי תאוה הוא לעינים' [בראשית ג, ו], הוא כנגד כח הנפשי... כי כח הראות תולה בכח הנפשי... כי העין היא כח נפשי". וראה נצח ישראל פ"ט הערה 24. (65) שכבר נתבאר הרבה פעמים כי החטא בא מהגוף [לעיל פ"א הערה 125, פ"ב הערה 113, ופ"ד הערות 15, 31]. ולכך הגוף מוכן לחטא. ובח"א לסנהדרין קו. [ג, רמז:] כתב: "כי האדם בעצמו מוכן הוא לחטוא, שהרי הוא אדם בעל גוף, אשר הוא מוכן לחטא". (66) ואין הנפש מוכנה לחטא, וא"כ יש כאן מעשה זר, שגורם שהחטא יהיה אדוק באדם. וראה הערה 75. (67) והרמב"ם שם כתב טעם אחר, וז"ל: "המסתכל בעריות מעלה על דעתו שאין בכך כלום, שהוא אומר וכי בעלתי או קרבתי אצלה. והוא אינו יודע שראיית העינים עון גדול, שהיא גורמת לגופן של עריות". הרי שהחטא הוא משום שזה גורם לעריות, ואילו למהר"ל החטא הוא הראיה לכשעצמה. (68) לשון הרמב"ם שם: "המתכבד בקלון חבירו, אומר בלבו שאינו חטא לפי שאין חבירו עומד שם, ולא הגיע לו בושת". (69) שנאמר [ויקרא יט, טו] "בצדק תשפוט את עמיתך", ופירש רש"י שם "הוי דן את חבירך לכף זכות". (70) שבת צז. "החושד בכשרים לוקה בגופו". וראה שם בח"א [א, מו:], באר הגולה באר השני [סוף כד:], וגו"א דברים פי"ט אות יא [ד"ה וזהו]. (71) והוא עונש "מדה כנגד מדה". וראה לעיל פ"ז הערה 23. ולכאורה, גם כאן קשה, שעכוב התשובה אינו מחמת הזרות והאדיקות שבחטא, אלא הנהגה של "מדה כנגד מדה". וראה הערה 30. (72) לשון הרמב"ם שם: "החושד בכשרים אומר בלבו שאינו חטא, לפי שהוא אומר מה עשיתי לו... והוא אינו יודע שזה עון שמשים אדם כשר בדעתו כבעל עבירה". (73) ב"ב קסה. "רוב בגזל ["רוב בני אדם חשודין על גזל" (רשב"ם שם)], ומיעוט בעריות, והכל בלשון הרע... אבק לשון הרע". וראה בח"א שם [ג, קל:], ובדרוש לשבת תשובה [פא:]. (74) דב"ר ה, י "בשביל שהיה הדור בעלי לשון הרע לא נבנה [המקדש] בימיהם". וכן ברמב"ם הלכות תשובה פ"ג ה"ו כתב "ובעלי לשון הרע". ובסוטה מט. אמרו "משחרב בית המקדש גברו בעלי זרוע ובעלי לשון". אמנם לא מצאתי להדיא "בעלי רכיליות". ובקהלת י, יא נאמר "ואין יתרון לבעל הלשון", ובגמרא [תענית ח.] העמידו את הפסוק במדברי לשון הרע. (75) כי נקרא "בעל מחשבות רעות", ו"בעל" מורה על תמידיות. (76) כי המחשבה חלה בחלק הנעלה ביותר שבאדם, והוא השכל, וכמבואר בח"א לקידושין מ. [ב, קמ.], וראה הערה 9. וכשם שהסתכלות בעריות היא עבירה שיש בה זרות, מחמת שאין הנפש מוכנה לעבירה [ראה הערה 66], הוא הדין בנוגע למחשבות רעות, שאין השכל מוכן לעבירה, ולכך יש כאן חטא שאדוק באדם. (77) וברמב"ם מופיע "בעל מחשבה רעה" בעכוב מספר עשרים ושלשה, וקודם לו "בעל חימה" שהושמט מדברי המהר"ל. ומעתה יבאר את העכוב האחרון. (78) וז"ל בדר"ח פ"ד מי"ג [קפד:]: "כי שני חברים כל אחד השלמה לאחר, שכל שני חברים משלימים זה לזה". ובנתיב העבודה פט"ז [א, קכו:] כתב: "כי כל חיבור, האחד מקבל את האחר, ושניהם מקבלים זה מזה, כמו שהוא כל חיבור בעולם". (79) פירוש - כשם שהחברות לא מוסרת, כך החטא לא מוסר. ובדר"ח פ"א מ"ז [לט:] כתב: "כי אין ספק כי... החבר רע מביאים את האדם לידי חטא". (80) כי כל ענין התשובה הוא שהאדם חוזר להתחלתו, שהיא ללא חטא [לעיל פ"ב הערות 59, 62, 143], אך כאשר רובצות על האדם עבירות שאינן ברות השבה, הרי מן הנמנע שיוכל האדם אז לחזור לתחילתו נטולת החטא. ולכך אף שאר חטאים הם משוללי תשובה. וכן יבואר בסמוך, וראה הערה 107. (81) "הרגל דבר - תשמיש. 'הרגל' התחלה" [רש"י שם]. (82) "הפיחה רוח" [רש"י שם]. (83) פירוש - הגמרא הביאה מעשה זה להקשות, שלא רק במינות אמרינן שאם שב בתשובה הוא מת, אלא אף בשאר עבירות אמרינן כן. (84) דבוק, צמוד. ורש"י בע"ז יד: פירש "קשור". ושם בדף לג. כתב "אביק - לשון עניבה היא בכל התלמוד". (85) כמבואר לעיל פ"ה הערה 111. והוא יסוד נפוץ בספרי המהר"ל. וכגון, בגו"א בראשית פ"ט אות יז [ד"ה ודבר] כתב: "כי השם בא על העיקר ועל עצם הדבר". ובאור חדש [קי.] כתב: "השם מורה בכל מקום על המהות. נקרא 'אדם' וזה מורה על מהותו, שהוא נברא מן האדמה". וכן כתב בגבורות ה' פכ"ה [סוף קו:]: "כי כל שם מורה על מהות, כמו שם 'אש' נקרא דבר שהוא חם ויבש". וכן הוא בנצח ישראל פ"ה הערה 80, שם פי"ג הערה 76, ועוד ועוד. (86) ודרכו של המהר"ל לעמוד על שמות בני אדם כמורים על מהותם, וכמו השם "קמצא" [ח"א לגיטין (ב, צט.)], "בלעם" [דר"ח פ"ה מי"ט (רסו:)], "דמא בן נתינה" [ח"א לקידושין (ב, קלט.)], "משה" [תפארת ישראל ס"פ כא], ועוד. (87) מגילה יב: "כחמרא דיתיב על דורדייה", ופירש רש"י שם ""עך דורדייה - על שמריו". ובע"ז ריש לב. אמרו "האי חלא דשיכרא דארמאה אסור, דמערבי ביה דורדיא דיין נסך", ופירש רש"י שם "דורדיא - שמרים". וכן הוא בערוך, ערך דרד, שהביא את הפסוק [תהלים עה, ט] "אך שמריה ימצו ישתו", שתרגם שם אונקלוס "ברם דורדייהא". (88) כמבואר בב"ב צז., שאין מברכין עליהם "בורא פרי הגפן". והשמרים גורמים ליין שלא יחשב צלול [רש"י ב"מ ס. ד"ה השופה]. (89) ב"מ פג:, ופירש רש"י שם "חומץ בן יין - רשע בן צדיק". הרי שפסולת היין [שמרים או חומץ] מורה על הרשע. (90) כי הזנות מתייחסת לגוף, ומבואר בהערה 10. (91) לשונו בח"א לע"ז יז. [ד, מ.]: "הרשע נקרא 'חומץ', וזה כאשר יש בו עדיין דבר מה טוב, כי החומץ אינו מקולקל לגמרי. אבל כאשר הוא מקולקל לגמרי, וכאשר חטא בגופו בזנות, נקרא 'דורדיא'". ובח"א לגיטין נז. [ב, קט:] כתב: "גלוי עריות הוא רע לעצמו, כי כאשר דבק בג"ע, והוא הלך אחר יצרו בזנות, זה רע לעצמו ואין כמותו. כי אין דבר רע כמו יצה"ר, ובעל ג"ע דבק ביצה"ר, ומכ"ש מה שיש בו פחיתות וגנות הזנות, וזהו רע לעצמו... שאין דבר שנקרא פגם בעצמו של אדם כמו ג"ע. ואילו ע"ז, אף שהוא רע, וכן שפ"ד, אין זה פחיתות גנאי ופגם, רק מי שהולך אחר זנות, שהוא נחשב פגם בעצמו, שהוא כמו בהמה. כמו שאמרו ז"ל אצל מנחת סוטה היא עשתה מעשה בהמה... וכבר התבאר זה בכמה מקומות". (92) ובביאור הנהגה זו, ראה בח"א לשבת קד. [א, מז:]. ובנתיב הצדק פ"ב [ב, קמ.] כתב: "הבא לטהר מסייעין לו לגמרי, ואף דבר שלא היה יכול לעשות מעצמו נעשה לו". (93) "כי ימינך פשוטה לקבל שבים" [סליחות לעשי"ת]. וכן הוא בזוה"ק ח"א כג. "וייתי ימינא, דאיהי פשוטה לקבל שבים". וראה בפרקי דר"א ר"פ מג, וברד"ל שם אות ג. ובגו"א בראשית פ"ב אות ט כתב: "ימין ה' פתוחה לקבל שבים". וראה לעיל פ"ד הערה 40. (94) לשון הרבינו יונה בתחילת שערי תשובה: "והתבאר בתורה כי יעזור השם לשבים כאשר אין יד טבעם משגת... שנאמר [דברים ל, ב] 'ושבת עד ה' אלקיך ושמעת בקולו ככל אשר אנכי מצוך היום אתה ובניך בכל לבבך ובכל נפשך', ואומר בגוף הענין [שם שם ו] 'ומל ה' אלקיך את לבבך ואת לבב זרעך', להשיג אהבתו". (95) מה שכתב "ולכך הקב"ה עזרו" יוסבר על פי דבריו בגו"א שמות פ"ד אות א, בביאור דברי רש"י שם [שמות ד, ז] שמדה טובה ממהרת לבוא יותר ממדת פורענות, וז"ל: "לפי שהטובה היא מציאות, והוא יתברך רוצה במציאות ואינו חפץ בהעדר, ולכך ממהרת לבא". הרי הסיוע המיוחד לבעל תשובה הוא בכדי שלא יעדר, וכלשון הפסוק [יחזקאל יח, כג] "החפוץ אחפוץ מות רשע נאום ה' אלקים הלא בשובו מדרכיו וחיה". וראה הערה 118. (96) "מפני מדת הדין - שמקטרגת ואומרת לא תקבלם, והוא מקבלם בסתר" [רשב"ם שם]. (97) לעיל פ"ד ד"ה ותימה על, ושם הערה 66. (98) שנתבאר שם שמחמת שישראל ודוד המלך היו מוכנים לתשובה, לכך נתגלגל על ידם חטאים [חטא העגל וחטא בת שבע] שיחייבו תשובה. אמנם שם דובר על צדיקים, שהחטא אינו ראוי אליהם מעיקרא, וכמבואר שם [ד"ה ובאולי יקשה]. ואילו כאן לא מדובר על צדיק מעיקרו. וצ"ע. ונראה שהוסיף משפט זה לבאר את סדר השם של "אלעזר בן דורדיא". שאע"פ שבפועל נעשה החטא קודם לתשובה, מ"מ בקריאת השם הסדר הוא להיפך; קודם הוא נקרא בשם התשובה ["אלעזר"], ורק לאחריו נקרא בשם החטא ["בן דורדיא"]. ועל כך ביאר שאכן במושכל הסדר הוא להקדים את התשובה לחטא, כי המוכן לתשובה מוכן אל החטא. וראה להלן הערה 119, שביאר שם שמתוך שפלות החטא עלה על דעתו של ר"א לעשות תשובה. (99) ואודות חלוקת האדם לשלשה חלקים אלו [גוף, נפש, ממון] ראה לעיל פ"ה הערה 97. (100) הענין מבואר היטב בח"א לגיטין ע. [ב, קכט:], שאמרו שם "שלשה דברים מכחישים כחו של אדם, ואלו הן; פחד, דרך, ועון". וכתב שם לבאר: "ידוע כי יש באדם שלשה כחות אשר בהם שייך חולשה. האחד, כח הגוף... והדרך מחליש כח הגוף, כי התנועה הוא כנגד הגוף, ומי שהוא בעל גוף קשה עליו התנועה. ולפיכך הדרך מחליש כח הגופני ביותר". וראה גו"א בראשית פמ"ד אות כ, ושם הערה 67. (101) בח"א לע"ז יז. [ד, מ:] כתב עד כאן אות באות, אך במקום לכתוב "לכך עבר" כתב "שהרי עבר". (102) והפחד מהסכנה משתייך לנפש, וכפי שביאר בח"א לגיטין שם: "והפחד דבר זה מחליש כח הנפש, כי הנפש כוחו כאשר הנפש הוא בשמחה... והפחד מחליש הנפש". (103) בח"א לע"ז שם במקום לכתוב "אם כן" כתב "ועוד".
(104) לשונו בנצח ישראל פי"ד ד"ה ולכך השם יתברך: "החילוק הגמור הוא כאשר נחלק לשבעה, כמו שאמר הכתוב [ראה דברים כח, ז] 'בדרך אחד יצאו ובשבעה דרכים ינוסו'". ובח"א לסוטה כב: [ב, סה:] כתב: "דבר שהוא רחוק ביותר יש שבעה, כי מספר זה מסוגל לדבר זה". ובנתיב הזריזות פ"א [ב, קפד:] כתב: "והדבר שהוא רחוק מן דבר אחר נחלק לשבעה חלקים, כי זה תמצא תמיד ובכל מקום כאשר הדבר הוא נבדל מדבר, אז נחלק לשבע מחיצות". ובאור חדש [קכ:] כתב: "כי בכל מקום ההפסק הוא בשבעה". ובנתיב יראת השם פ"ג [ב, כח:] כתב: "כי כל מקום שהם רוצים להזכיר שנבדל דבר מדבר, יאמר שיש כאן שבעה מחיצות מפסיקות, כי זה מורה על הבדל גמור. דבר זה תמצא בכל מקום כאשר רוצים להזכיר שדבר זה נבדל מזה". ובח"א לגיטין פח. [ב, קל.] כתב: "כי שבעה הם חוצצים לגמרי, וזה מבואר בכמה מקומות". ובבאר הגולה באר הששי [קטו:] ביאר את השבעה רקיעים, וכתב בתוך דבריו: "כי שבעה הבדלים יש מן התחתונים לעליונים, כל כך מובדלים העליונים מן התחתונים". ובפסחים קד. אמרו "שבע הבדלות הן". (105) בח"א לע"ז שם הוסיף: "לתכלית החטא שאין יותר מזה". (106) בע"ז יז., שכך היא ההנהגה לגבי מינות. (107) לעיל פ"ב הערות 59, 60, 143. וראה כאן הערה 80. (108) בח"א לע"ז שם הוסיף: "כי כבר התבאר כי החוטא כאשר הוא שב בתשובה, צריך שלא היה לו פרישה גמורה מן השם יתברך [ראה הערה 14]. כי התחלת האדם כאשר נולד היה בלא חטא, וכאשר שב בתשובה הוא שב להיות כמו בראשונה, שהיה בלא חטא. ואם לא היה התחלתו טוב, אין כאן תשובה. רק על ידי שיש לו התחלה טובה, ולא נתקלקל, חוזר בתשובה אל התחלתו שהיה בלא חטא". (109) בח"א שם הוסיף: "כי כבר נעשה לאדם אחר, ונתקלקל הכל". (110) כמבואר לעיל פ"ב הערה 27, 28. (111) לשונו בח"א שם: "על ידי מיתה אפשר לו התשובה לסלק החטא, כי בעולם שאחר המיתה אין מינות ואין ערוה. ולכך מצד הזה אפשר לו התשובה. אבל בעולם הזה לא שייך לו התשובה, כיון שהוא אדוק במינות וערוה, ולכך כאשר הוא שב מקבל המיתה כדי שיהיה לו התשובה". (112) בח"א לע"ז שם הוסיף: "ונעשה הכל פסולת". (113) וראה בריש הפרק בביאור השויון והדמיון בין מינות לעריות, ששניהם נמסרים ליצר הרע.
(114) וזה לשונו בח"א לנדרים נא. [ב, כא.]: "אצל שאר בשר כתוב [ויקרא יח, יז] 'ערות אשה ובתה לא תגלה שארה הנה זמה היא'... כי אצל קורבת עריות אמר 'זימה היא', כלומר זו מה היא, כלומר שאין בזה ממש כלל". (115) "בעצמה" - מצד עצמה, אך יש לה כח רב מצד הקב"ה, שהרי על הרוחות מברך "ברוך שכוחו וגבורתו מלא עולם" [ברכות נד.]. והרי בגמרא [תענית ג:] השוו את ישראל לרוחות, ואמרן "כשם שאי אפשר לעולם בלא רוחות, כך אי אפשר לעולם בלא ישראל". ובנוגע לישראל, כבר השריש המהר"ל "כי אין לישראל בעצמם שום מציאות ושום הויה רק בו יתברך. ולא תאמר אף אם הם חלק ה', מ"מ הם בריאה לעצמם, אל תאמר כך, אבל הם לגמרי אל השם יתברך, עד כי בטל מציאות עצמם אל השם יתברך" [לשונו בנצח ישראל ר"פ יג, ושם הערה 3]. ובדרשת שבת הגדול כתב [רג:]: "כי מצד עצמם [ישראל] הם 'מה', רק שהשי"ת מגביה שפלים - הם 'מאד'". וזהו גדרה של רוח. (116) בח"א לע"ז שם כתב: "וכך נעשה ר"א למציאות של רוח, שאין בו ממש, ואין תשובה אליו". (117) בח"א שם כתב: "שהרי כאילו היה אינו עוד האדם שהיה כבר, ולא שייך בזה חזרה, שכל אדם שב אל התחלתו, וזה מפני הזנות שכ"כ היה אדוק בו, נעשה רוח". (118) לשונו שם בח"א: "כי כבר התבאר כי היה נקרא 'אלעזר בן דורדיא', שהחטא בעצמו היה גורם אל התשובה. כי כאשר היה מקולקל לגמרי, אז עלה על דעתו לחזור בתשובה, כדי שלא יהיה נפסד לגמרי". וראה הערה 95. (119) לשונו בח"א שם: "ולפיכך בשעת הרגל דבר, וזהו הזנות, הפיחה בו, כלומר שנעשה לרוח, ואז היה חוזר בתשובה. והנה היה יוצא תשובה שלו מן החטא עצמו. לכך נקרא 'אלעזר בן דורדיא', כי מה שהקב"ה היה עוזר לו אל התשובה היה בא מן הפסולת עצמו. כי כאשר ראה כ"כ קלקול שלו, שהיה פסולת גמור, אז עלה על דעתו לחזור בתשובה, והשם יתברך עזרו על זה". וראה הערה 98. (120) בח"א שם הוסיף: "כי כבר אמרנו, כי כאשר הוא מקולקל לגמרי עד כי אין התשובה לו... דבר זה [שייכותו להרים וגבעות] נחשב שאינו מקולקל לגמרי, כאשר יש לו שתוף אל הרים וגבעות, שהרי הם גם כן מן הנמצאים שהם בעולם, ומפני זה אין כאן קלקול גמור". (121) בח"א הוסיף: "כי נעשה כמו רוח". (122) בח"א הוסיף: "אף שאינו נחשב מציאות בעצמו". (123) דוגמה לדבר; אמרו חכמים [סוטה יב.] ש"כל הנושא אשה לשם שמים, כאילו ילדה". וכתב באור חדש [קיד.] בזה"ל: "שאמרו במסכת סנהדרין [כב:] האשה גולם כלי עץ, ואינה כורתת ברית אלא למי שעשאה כלי. כלומר, שאין האשה רק במדריגת החומר, והאיש נחשב שהוא כמו צורה לה [ראה לעיל פ"ד הערה 32]... ולכך מדמה האשה כמו גולם, שהוא חומר בלבד, ואין בו הצורה של כלי... כי החומר אין מציאותו בפעל... כי האשה נחשב כמו החומר ועל ידי האיש... נמצאת האשה בפעל. ולכך נחשב כאילו ילדה האיש, והוציאה לפעל". ובשבועות מז: אמרו "עבד מלך - מלך". והמציאות של ישראל היא רק כאשר הם מצורפים לה', אך לכשעצמם אינם חשובים כלל, וכמבואר בהערה 115. ובנצח ישראל פל"א [ד"ה וכאשר תבין] כתב: "הדבר שהוא במקרה... לא יתקיים, היינו כאשר המקרה אינו נמשך אל דבר עצמי. אבל כאשר המקרה נמשך אל דבר עצמי, המקרה קיים". וראה שם הערה 120. (124) רמב"ן בראשית ב, א: "צבא הארץ הם הנזכרים; חיה ורמש ודגים וכל הצומח, גם האדם. וצבא השמים; שני המאורות והכוכבים... וכן נפשות האדם צבא השמים הנה". וראה לעיל פ"ב הערה 91. (125) לשונו בהקדמה לנצח ישראל: "כי איך יתכן שיתן הסבה יותר ממה שנמצא בעצמו בו. ואם היה האב סבה לקיום הבן, אם כן תמצא שהאב יתן לבן יותר ממה שיש בו, כי יתן קיום לבן אף אחר שמת האב בעצמו, ולבנו יש לו חיות אחר מיתת האב. ודבר זה אי אפשר שיתן דבר מה שלא נמצא בו". ובב"מ ט. אמרו "איהו לא קני - לאחריני מקני [בתמיה]". וראה הערה 130. (126) לשונו בח"א לע"ז שם: "כי חמה ולבנה אינם בעלי הפסד בעצמם, ואפשר שיבא מצדם הקיום אל האדם". ובדר"ח פ"א מי"ח [נז.] כתב: "עולם התחתון עד עולם הגלגלים... הויה והפסד, ודבר זה לא שייך רק בעולם התחתון... ואחר כך עולם האמצעי, אין בו הויה אחר שנבראו... אין שם חסרון... רק הכל בשלימות". ושם מאריך לבאר כיצד אין הפסד לעולם הגלגלים. והרי החמה והלבנה נמצאות בעולם האמצעי [כמבואר בדר"ח שם]. ובסמוך יבאר שאיתניות החמה והלבנה נובעת מהיותם מקורות האור. (127) יסוד נפוץ בספרי המהר"ל שהאור מורה על המציאות. ולדוגמה, בדר"ח פ"ה סוף מ"כ [ער:] ביאר: "ולמה נקרא [בית המקדש] 'אורו של עולם'... כי [הוא]...עיקר המציאות". וקודם לכן [רכט.] כתב שם: "כי בית המקדש הוא עיקר מציאות העולם, נקרא 'אור עולם'... כי האור הוא המציאות, והא הפך הפסד". ושם בפ"ג מי"ד [קמד.] כתב: "הדבר שיש בו האור הוא נמצא ונראה, עד שכל דבר נמצא ע"י אור. וכבר ביארנו, כי החושך נקרא כך מפני שהחושך הפך אור, כי האור נותן מציאות לאחר, והחושך הפך זה, שכל אשר הוא בחושך לא נמצא ולא נראה... נקרא 'חושך' שהוא לשון העדר, שהוא הפך המציאות, מלשון [בראשית כב, יב] 'ולא חשכת את בנך'". וכן חזר וכתב שם בפ"ה מ"כ [ער:]. ובח"א לסנהדרין קג: [ג, רמא.] כתב: "מי שיושב בחושך יש לו העדר מציאות, וכמו שאמרו ז"ל [נדרים סד:] סומא נחשב כאילו מת. וכל זה מפני כי האור משים האדם בפועל, וכאשר הוא סומא, כאילו נעדר ואינו נמצא בפועל". ובנצח ישראל פ"י [ד"ה נוסף על] כתב: "שאלו הנמצאים הם עיקר המציאות, והם השמש והירח והכוכבים", וראה שם הערה 71. (128) לשונו בח"א לע"ז שם: "כלומר שאין להם קיום בעצמם, אף שיש בהם קיום עתה, כתיב לעתיד לעולם הבא 'וחפרה הלבנה ובושה החמה'". (129) שהרי נאמר [ישעיה סה, יז] "כי הנני בורא שמים חדשים וארץ חדשה וגו'". ופירש רש"י שם "ויש אומרים שמים חדשים ממש, וכן עיקר". ובגו"א דברים פ"ד אות י האריך בכך שאור החמה והלבנה לא נבראו למען ישראל, אלא רק בעבור האומות, וכתב שם: "ואם תאמר, ומכל מקום קשיא, דאף לישראל הם מאירים. ויראה, דודאי אין המאורות מאירים לישראל, רק שמאירים לאומות שהוא חלקם, רק שישראל נהנים [מ]הטוב שהוא בא לאומות. כמו שפירש רש"י בפרשת בלק [במדבר כג, ט] אצל 'הן עם לבדד ישכון ובגוים לא יתחשב', שישראל אוכלים עם הטובות שבאות לאומות, ואין עולות להם [מן החשבון]. והמאורות, אי אפשר לומר שיהיו נבראים בשביל ישראל, שהרי כתיב [בראשית א, יז] 'ויתן אותם ברקיע השמים להאיר על הארץ', וכתיב [ר' שם טז] 'ויעש אלקים המאור הגדול לממשלת היום ואת המאור הקטון לממשלת הלילה', והרי המאורות אינם מושלים בישראל, דכתיב [ר' ירמיה י, ב] 'מאותות השמים אל תחתו כי יחתו הגוים מהמה'. הרי כי אין המאורות מושלים בישראל, אם כן המאורות אין פעולתם לישראל, ואם כן אי אפשר לומר שיהיו נבראים לישראל בשביל כל פעולתם... ולפיכך יש לומר שנבראו להאיר לאומות, והטוב - שהוא להאיר להם - לוקחים ישראל ואוכלים עמהם. והרע - שהוא ממשלתם - אינם מקבלים. דעל כרחך צריך לפרש הכתוב כן, דהא כתיב [דברים ד, יט] 'אשר חלק לכל העמים', 'להאיר להם' [רש"י שם], 'ואתכם לקח לו' [שם פסוק כ]. ואם כן אין לישראל חלק באור של מאורות". וברי הוא, שהואיל והאורות של החמה והלבנה נבראו רק למען האומות, הרי שמאורות אלו "אינם מכלל עולם הבא". (130) כי הם עצמם משוללים מהעוה"ב, ואיך יתנו לאדם דבר שאין אצלם, וכמבואר בהערה 125. (131) מקורו בזוה"ק ח"א קסב:, שאמרו שם "רקיעא תמינאה ביה שקיען כל ככביא זעירין ורברבין". וראה נצוצי אורות שם אות ב. ובחגיגה יב: אמרו "שבעה [רקיעין הן], ואלו הן; וילון, רקיע, שחקים, זבול, מעון, מכון, ערבות... רקיע שבו חמה ולבנה כוכבים ומזלות קבועין". (132) לשון הנצוצי אורה שם: "הרקיעים הם נקראים ספירות... וכשאתה מונה מלמטה למעלה מהמלכות, יבוא הבינה להיות שמיני". ובח"א לע"ז שם כתב: "המזלות והכוכבים הם ברקיע השמיני בפני עצמם, והם במעלה היותר עליונה, כי הכל נתון תחת המזל". (133) שבת קנו. "רבי חנינא אומר, מזל מחכים". ופירש רש"י שם "לפי המזל היא החכמה". ובזוה"ק ח"ב ע: אמרו "עבד קב"ה ככבים ומזלות לאסתכלא בהו... ולמנדע בהו חכמתא". (134) כי המזל מחכים, וכן שמדובר כאן בבינה. ולכך יש למזלות יותר קיום, כי הם קרובים לשכל. ולשונו בגו"א במדבר פי"ט אות ג: "ומזה הטעם נראה שהיתה פרה אדומה שעשה משה דוקא למשמרת לדורות [רש"י במדבר יט, ט], ולא פרה אחרת. כי כל דבר שכלי יש לו קיום, וכן כל דבר הקרוב אל השכל, לאפוקי דבר שאינו שכלי, אין לו קיום. ולפיכך היה קיום לפרה שעשה משה, כי הוא נעשה על פי השכל והדעת, וכל דבר הנמשך אחר השכל יש לו קיום. ולפיכך פרה שעשה משה, כיון שעשה אותה על פי הדעת והשכל, יש לה קיום". וראה שם הערה 26. (135) בח"א שם הוסיף: "כי אף על גב שאין לו קיום מצד עצמו, יהיה לו הקיום מצד זולתו". (136) בח"א שם כתב: "כי כל אלו לעולם הבא לא יהיה ממשלה שלהם, ואיך יבא מצדם הקיום למי שאין ראוי לו". (137) בח"א שם כתב: "אין הדבר תלוי רק בי... וכל זה מפני כי התשובה היא שחוזר אל השם יתברך בעצמו, שהוא עיקר הכל. ומפני כך צריך שתהיה התשובה מצד עיקר האדם, לא מצד אחרים, שאין זה מצד עיקר האדם, כי עיקר האדם כבר נעשה רוח, כמו שהתבאר". וצרף לכאן דברים שכתב המכתב מאליהו, כרך ב [עמוד 77], וז"ל: "לא תתכן תשובה על ידי שלא לשמה, כי התשובה צריכה לבוא מתוך הכרות אמיתית בפנים בלב... בהרבה דברים נאמר 'לעולם יעסוק אדם... שלא לשמה' [פסחים נ:], אבל תשובה אינה נכללת בהם. פעולת ה'שלא לשמה' היא לשמש כסיוע לנקודה הפנימית, בהסירה את המניעות ואת העיכובים בדרך התפתחותה אל הלשמה הגמור. אבל התעוררות התשובה היא היא עצם הנקודה הפנימית ממש, ואם אין היא המניע הרי אין זו תשובה אמיתית כלל... כי התשובה אינה אלא הפעלת הנקודה הפנימית בבחירה מדעת ובכוונה מלאה, ובלי פנימיות לא תתכן תשובה. הרי שהתשובה היא מצוה שאין שייך לעשותה שלא לשמה כלל". (138) כפי שנתבאר למעלה [פ"ד ד"ה ועוד יש, ושם ד"ה ויש לך] שהתשובה היא סילוק החמרי. ואודות שהגשמי הוא שורש החטא, דבר זה כבר נתבאר הרבה פעמים [לעיל פ"א הערה 125, פ"ב הערה 113, פ"ד הערה 15, ופ"ז הערה 18, וכאן הערה 65]. (139) כמבואר למעלה [הערה 33], שהחכמים הם השכלי. (140) בח"א שם הוסיף: "ונעשה שכלי, וראוי לקרותו 'רבי'". וראה בגו"א בראשית פכ"ה אות יג שביאר שאצל הצדיקים המיתה משחררת אותם מכבלי הגוף, ונעשים שכליים לגמרי. וכן ביאר בהספד [עמוד קעח], וז"ל: "כי לא נחשב המיתה פחיתות לצדיק, אבל נחשב עליה כאשר הצדיק נלקח למעלה, כי לפני זה היה למטה בארץ במקום שהוא שפל ופחות, ועתה נלקח למעלה... כי הצדיק מתבקש להיות בישיבה של מעלה, ואין דבר עילוי אל הצדיק מדבר זה". וכן הוא בבאר הגולה באר הרביעי [עה:]. (141) פירוש - הגמרא שואלת מי הוא אחד זה בדורו של רב. (142) ושתי הלשונות בגמרא דנין האם מדובר באבא אבהו דרב ירמיה בר אבא, או אחיו, הנקרא אחא. (143) והוא מכונה בשם "נתן דצוציתא". (144) "שהמלאך פשט את ידו וקיבל תשובתו" [רש"י שם]. (145) וכן פירש רש"י בסנהדרין לא: ד"ה לדזיו, וכמצוין בגליון הש"ס שם. (146) כמבואר דינים אלו ברמב"ם הלכות כלי מקדש פ"ט ה"ט. ומעין זה ביאר בגו"א במדבר פכ"א אות לג [ד"ה ואמר שנתן], בביאור הגמרא [ברכות נד:] "אזיל ועקר טורא בר תלתא פרסי, ואייתי על רישא", וז"ל: "ומפני שראה עוג עצמו יותר עליון בגודל השעור, סבר שכמו כך יש לו להיות עליון ולמשול על ישראל... ולפיכך נתן ההר - שבו יתגבר על ישראל - בראשו, ולהיות עושה המלחמה בראשו. כי אין דבר עליון באדם רק הראש, ועל ידי הראש רצה לזרוק ההר... בזה היה רוצה עוג למשול על ישראל, במה שיש לו גבהות ועליון". הרי שהראש מורה על ממשלה ושלטון. וכן כתב בדר"ח פ"ה מי"ט [רסה.]: "כי הראש יש לו התעלות ביותר, שהראש הוא מתעלה על הכל". וראה עוד בגבורות ה' פמ"ד [קסח:] שכתב: "כי כל פאר ראוי לראש, שהוא הדבר הנכבד באדם. ולפיכך קרא הכתוב המלבוש שהוא לראש 'פארי מגבעות' [שמות לט, כח]. ולפיכך בתפארת שיוצא לזולתו... ראוי שיהיה פאר זה על הראש". וביאר שם שלכך מניחים תפילין על הראש. וכן רמז ליסוד זה באור חדש [רה.]. וכן מבואר בנצח ישראל פל"ז הערה 42. וכן ביאר שלכך הכתר מונח על הראש [ח"א לשבועות ט. (ד, יא:)]. והובא לעיל פ"ד הערה 26. (147) לשונו בח"א לשבת נו: [א, לו:]: "פירוש ר"ת עיקר, שפירש שהיה לו נר על ראשו. וענין הנר הזה דבר מופלג, כמו שאמרו במנחות [כט:] אם חוזר בו אני קושר לו כתר כמוני. וזה כי בעל התשובה יש לו מדריגה נבדלת כאשר הוא גובר ומולך על גופו לסלק החטא ממנו. ובדבר זה היה לו כתר, כי הכתר הוא מורה על מעלה נבדלת... ולפיכך לבעל תשובה ראוי שיהיה נר על ראשו, כי הנר הוא מעלה נבדלת... וכך היה נראה על ראשו הכתר שראוי לבעל תשובה". (148) ועוד אודות כתרו של הבעל תשובה, ראה לעיל פ"ד הערה 26.